[1]
LE MIROIR DE L'AME PECHERESSE. PAR TRESCHRESTIENNE PRINCESSE MARGVERITE DE FRANCE, ROINE DE NAVARRE<(H1)>
*
A LYON,
PAR PIERRE DE TOVRS
1549.
[2]
AUX DAMES DES VERTUS, DE LA TRESILLUSTRE ET TRESVERtueſe Princeſſe Marguerite de France, Royne de Navarre devotement affectionées.<(H2)>
M. S C.

Bien que ie ſois la plus clere d'icy,
—Ie ne reluis penetramment qu'en l'eau :
—Ou du bas Mondɇvn seul Royal cerveau
—Cà hault me paſſɇ, & les neuf cieux auſsi.
Qui me fait croirɇ ( & croire fault ainſi)
—Que quãd ça ſus sõ eſprit cler & beau
—Retournera pur intellect nouueau,
—Il se rendra, Phœbus moins eſclercy.
Cecy chantant Dyanɇ entre les Dieux,
—Diſcit encor : Et en ſa bonne grace
—Ie m'y plairay, & tous l'aduouerez.
—Parquoy ayant, Dames, deuant voz yeux
—Ces rayz treſſaintz de ſi haultɇ efficace,
—En les louant noſtrɇ honneur louerez.
[3]
MARGUERITE DE FRANCE, PAR LA GRACE DE DIEU ROINE de Navarre au lecteur.<(H2)>

SI vous liſez ceſtɇ œuure toutɇ entiere,
Arreſtez vous, ſans plus, à la matiere :
En excuſant la rhythmɇ, & le langage,
Voyant que c'eſt d'vne femme l'ouvrage :
Qui n'ha en ſoy ſcience, ne ſçauoir,
Fors vn deſir que checun puiſſe voir
Que fait le don de DIEV le Createur,
Quand il luy plaiſt iuſtifier vn cœur;
Quel eſt le cœur d'vn homme, quãt à ſoy,
Auant qu'il ayt receu le don de Foy :
Par lequel veul, l'hõmɇ ha la cognoiſſance
De la Bonté, Sapiencɇ, & Puiſſance.
Et auſsi toſt, qu'il congnoit Verite,
Son cœur eſt plein d'Amour & Charité.
Ainſi bruſſant, perd toute vaine crainte.
Et fermement eſperɇ en Dieu ſans feinte.
Ainſi le don, que liberalement
Le Createur donnɇ au commencement,
[4]
N'ha nul repos, qu'il n'ait deifié
Celuy qui s'eſt par Foy en DIEV fié.
—O l'heureux don, qui fait l'hõme Dieu eſtre, [Pſeau 81]
Et poſſeder ſon tant deſirable Eſtre !
Helàs iamais nul ne le peult entendre,
Si par ce donn'a pleu à Dieu le prendre !
Et grand'raiſon ha celuy d'en douter,
Si Dieu au cœur ne luy ha faict gouſter !
—Mais vous, Lecteurs de bõne cõſcience,
Ie vous requier, prenez la patience
Lire du tout ceſtɇ œuure, qui n'eſt rien
Et n'en prenez ſeulement, que le bien.
Mais priez Dieu plein de bonté naïue,
Qu'en voſtre cœur il plante la Foy viue
[5]
LE MIROIR DE
L'AME PECHE-
RESSE.

Seigneur DIEV crée en moy cueur net. [Pſeau 50.]

OV eſt l'Enfer remply entierement
De tout malheur, trauail, pein, & tourment ?
Ou eſt le puitz de malediction,
D'ou ſans fin ſort deſeſperation ?
Eſt il de mal nul ſi profond abyſme,
Qui ſuffiſant fuſt pour punir la diſme
De mes pechés, qui ſont en ſi grãd nõbre,
Qu'infinité rend ſi obſcure l'ombre,
Que les compter, ne bien voir, ie ne puis :
Car trop auant auec ques eux ie ſuis.
Et qui pis eſt ie n'ay pas la puiſſance
D'auoir d'vn ſeul, au vray, la cõgnoiſsãce.
Bien ſens en moy, que i'en ay la racine,
Et au dehors ne voy effect ne ſigne,
Qui ne ſoit tout branche, fleur, fueille, & fruit,
Que tout autour de moy elle produit.
Si ie cuyde regarder pour le mieux,
Me vient fermer vne branche les yeulx,
[6]
Tõbɇ en ma bouchɇ, alors q̃ veux parler,
Le fruit par trop amer à aualler.
Si pour ouir mon eſperit s'eſueille,
Fueilles à tas entrent en mon oreille :
Auſsi mon nez eſt tout bouſché de fleurs
Voila comment en peine, criz, & pleurs
En terre giſt ſans clarté ne lumiere
Ma chetiuɇ ame eſclauɇ, & priſonniere,
Les piedz liez par ſa concupiſcence,
Et les deux bras ſon accouſtumance.
En moy ne giſt le pouuoir du remede,
Force ie n'aypour bien crier à l'aide.
—Bref, a iamais, à ce que ie peux voir,
Eſpoir aucun de fin ne dois auoir :
Mais ſa grace que ne puis meriter,
Qui peut de mort checun reſuſciter, [Iean.1.]
Par ſa clarté ma tenebre illumine :
Et ſa vertu, qui ma faultɇ examine,
Rompant du tout le voile d'ignorance,
Me dõnɇ au vray bien clerɇ intelligence,
Que c'eſt de moy, & qui en moy demeure,
Et ou ie ſuis, & pourquoy ie labeure :
Qui eſt celuy, lequel l'ay offensé,
Au quel ſi peu de ſeruir i'ay pensé,
Parquoy il fault q̃ mon orgueil r'abaiſſe,
Et qu'humblement en plorant ie confeſſe :
Que, quãt à moy, ie ſuis trop moins q̃ riẽs : [ Iob.10. & 30.]
Auant la vie bouɇ, & apres fiens :
[7]
Vn corps remplyde toute promptitude[Gene. 8.]
A faire mal ſans vouloir autrɇ eſtude :
Subiet à mal, ennuy, douleur, & peine,
Vie tresbrefuɇ, & la fin incertaine : [Iob. 14]
Qui ſoubz peché par Adam eſt vendu,
Et de la loy iugé d'eſtre pendu.[Rom 5-7.]
—Car d'obſeruer vn ſeul cõmandemen', [1. Cor. 5]
Il ne m'aduint en ma vie vray'ment. [Pſal.31]
En moy ie ſens la forcɇ de peché,
Dõt moindrɇ n'eſt mon mal d'eſtre caché : [Rom. 7.]
Tant plus de hors ſe celɇ & diſsimule,
Plus dens le cœur s'aſſemble & accumule.
Ce q̃ DIEV veult, ie ne le puis vouloir : [Rom. 7 : ]
Ce qu'il ne veult, ſouuent deſirɇ auoir.
Qui me contraint par ennuy importable,
De ce faſcheux corps de mort, miſerable,
Deſirer voir la fin tant deſirée,
Eſtant la viɇ eſteintɇ & deſsirée.
Qui ſera ce, qui me deliurera :
Et qui tel bien pour moy recouurera ?
Làs, ce ne peult eſtre vn homme mortel,
Car leur pouoir, & ſçauoir n'eſt pas tel :
Mais ce ſera la ſeule bonne grace
Du Toutpuiſſant, qui iamais ne ſe laſſe, [Rom 5]
Par Ieſus CHRIST, duq̃l il ſe recorde,
Nous preuenir par ſa miſericorde.
Lás, quel maiſtre, ſans auoir deſſeruy
Nul bien de luy, mais l'ayant mal ſeruy, "
[8]
Et ſans ceſſer offensé chacun iour,
A mon ſecours ne fait pas long ſeiour.
Il voit le mal que i'ay, quel & combien :
Et que de moy ie ne puis faire bien : [Hiere.10.]
Mais cœur, & corps, ſi enclin au cõtraire,
Que nul pouoir ne ſens que de mal faire.
—Il n'attẽd pas qu'humblementiele prie,
Ne que voyant mon enfer a luy crie,
Par ſon Eſprit fait vn gemiſſement. [Rom. 8.]
Dens mon cœur, grand inenarrablement :
Et poſtulantle don, dont le ſçauoir
Eſt incognu à mon foible pouoir.
Et lors ſoudain ceſt ignore ſouſpir
Me va cauſant vn tout nouueau deſir :
En me monſtrant le bien que i'ay perdu
Par mon peche : lequel bien m'eſt rendu
Et redonné par ſa gracɇ & bonté,
Qui tout peche ha vaincu & domté.
—O Mõſeigneur, & quellɇ eſt celle grace,
Quel eſt ce bien, qui tant de maux efface ?
Vous eſtes bien remply de toute amour,
D'ainſime fairɇ vn ſi honneſte tour.
—Helas, mõ Dieu, ie ne vo⁹ cerchois pas,
Mais vous fuyois en courant le grandpas :
Et vous ça bas à moy eſtes venu, [Iean 3.]
A moy, qui ſuis ver de terre tout nud.
Que dy ie ver : ie luy ſais trop d'iniure :
A moy, qui ſuis tant infame & pariure,
[9]
D'orgueil remply par mondaine raiſon,
De faulceté, malicɇ, & trahiſon.
—Ce qu'ot promis mes amis au bapteſine, [Pſal.118.]
Et que depuis i'ay confermé moymeſme,
(Qui eſt ſans fin de voſtre paſsion
Sentir en moy mortification, [Ro. 6.8]
Eſtre touſiours auec ques vous en croix, [Pſal. 43.]
Ou vous auez cloué, comme ie crois,
Et rendu mortz, la Mort, & tout peché, [Rom. 6.]
Que ſouuent i'ay reprins, & detache).
Rompu ie i'ay, denye & faulsé,
Ayant ſi fort ma volunte haulcé,
Par yn orgueil plein d'indiſcretion,
Que mon deuoir & obligation
Eſtoit du tout oublié par pareſſe.
Et qui plus eſt, le bien de la promeſſe,
Que i'euz de vo⁹ le iour de mõ bapteſme,
Et voſtre amour, i'ẽ ay faict tout de meſme.
—Que diray ie : encores que ſouuent
De mon malheur vous vinfiez au deuant, [Apoc. 3.]
En me donnant tant d'aduertiſſementz
Par parole, par Foy, par ſacrementz :
M'admonneſtant par predication,
Me conſolant par la reception
De voſtre corps treſdigne & ſacré ſang :
Me promettant de me remettrɇ au rang
Des bienheureux en parfaictɇ innocence :
I'ay tous ces biens remis en oubliance :
[10]
Souuent vous ay ma promeſſe rompue !
Car trop eſtoit ma pourɇ ame repeue
De mauuais pain, & damnable doctrine :
En deſpriſant ſecours, & medecine :
Et quand auſsi l'euſſe voulu querir,
Nul ne congnois, qu'euſſe peu requerir :
Car il n'y ha homme, ny ſaint, ny ange,
Par q le cœur iamais d'vn pecheur chãge.
—Lás, bon IESVS, voiant ma cecité,
Et que ſecours en ma neceſsité
Ne puis auoir d'aucune creature, [Actes 4.]
De mon ſalut auez fait l'ouuerture.
Quelle bonté, mais quelle grãd' douceur !
Eſt il perɇ à fillɇ ou frerɇ a ſœur,
Qui vn tel tour iamais euſt voulu faire,
Tant fuſt il doux, piteux, & debonnaire :
Venir d'enfer mon ame ſecourir, [1. Iean.4]
Ou contre vous elle vouloit perir ?
Sans vous aymer, làs vous l'auez aymée.
O Charité ardentɇ & enflammée,
Vous n'eſtes pas d'aymer froid ne remis,
Qui aymez tous, voire voz ennemis : [Rom. 5.]
Non ſeulement leur voulant pardonner
Leur grefuɇ offẽſɇ, ains vo⁹ meſmes dõner
Pour leur ſalut, liberté, deliurance,
A mort, & croix, trauail, peinɇ, & ſouffrãce.
—Quand i'ay pensé, qui eſt l'occaſion
Dont vous m'aymez, rien que dilection [Ephe.2.]
[11]
Ie n'y puis voir, qui vous meſmes incite
A me donner ce que ie ne merite.
—Donques, mon Dieu, à ce q ie puis voir,
De mon ſalut le gréne doy ſçauoir
Fors à vous ſeul, à qui i̇'en do y l'hõnour,
Cõmɇ à mon Dieu, Sauueur & Createur;
Mais qu'eſt cecy : pour moy vous faites tãt,
Et non obſtant vous n'eſtes pas content,
De m'auoir fait de mes pechés pardon,
Et d'abondant, de la grace le don. [Ephe. 2]
—Bien ſuffiroit ſaillant de tel danger,
De me traiter, ainsi qu'vn eſtranger,
Mais comme ſœur mere, (ſi dire l'ouſe)
Traitez mon amɇ, & ainſi cõmɇ eſpouſe,
Moy, Mõſeigneur, moy qui digne ne ſuis [Luc. 15.]
Pour demander du pain, approcher l'huis
Du treshault lieu, ou eſt voſtre demeure !
Et qu'eſt cecy : tout ſoudain en ceſtɇ heure
Daigner tirer mon amɇ en tell' haulteſſe,
Qu'elle ſe fent de mon corps la maiſtreſſe.
Elle pourettɇ, ignorantɇ, impotente,
Se ſent en vous riche, ſagɇ, & puiſſante, [Philip.4.]
Pour luy auoir au cœur eſcrit le rolle
De voſtre Eſprit, & ſacrée Parole :
En luy donnant Foy pour la receuoir,
Qui luy ha fait voſtre filz conceuoir :
En le croyant homme, Dieu, Saluateur,
De tous pecheurs le vray reſtaurateur [Roma.5.]
[12]
Parquoy daignez l'aſſeurer, quellɇ eſt Mere
Devoſtre filz, dont vous eſtes ſeul Pere.
—Et qui plus eſt, mõ Dieu voicy grãd cas,
De faire bien vous ne vous laſſez pas,
Quand voſtre filz plein de diuinité
Ha prins le corps de noſtrɇ humanité,
Et s'eſt meſlé auecques noſtre cendre : [Philip 2.]
Ce que ſans Foy nul ne pourroit entẽdre,
Il vous a pleu, de nous tant l'approcher,
Qu'il s'eſt vny auecques noſtre chair :
Qui le voyant (cõme ſoy) nommé hõme,
Se dit ſa Sœur, & Frerɇ celle le nomme.
Bien doit auoir le cœur fermɇ & aſſeur,
Qui de ſon Dieu ſe peult dire la Sœur.
Apres venez par grand' dilection
Luy declarer, que ſa creation
N'eſt ſeulement, que par le bon vouloir,
Qu'il vous a pleu touſiours à ellɇ auoir :
En l'aſſeurant, qu'auãt ſon premier iour,
La preuoyant, y auez eu amour. [Ephe.1.]
—Par cellɇ amour engendrée l'auez,
Comme vous ſeul bien faire le ſçauez :
Et puis apres dens ce corps l'auez miſe,
Non pour dormir, ne pour eſtre remiſe :
Mais pour to⁹ deux n'auoir autrɇ excercice,
Que de penſer à vous faire ſeruice :
Alors luy fait bien ſentir Verité,
Qu'en vous y ha vraye paternité :
[13]
—O quel hõneur, q̃l bien, & quelle gloire
A l'ame qui ſans ceſſɇ ha la memoire
Qu'elle de vous eſt fille ! & vous nõmant
Perɇ, elle fait voſtre commandement.
Qu'y ha il plus ? eſt ce tout ? helas non :
Il vous plaiſt bien luy donner autre nom,
Voſtrɇ Eſpouſe vous la nõmez, & devous,
Vous appeller ſon mary, & eſpoux :
Luy declarant comme de franc courage [Oſee.2.]
Auez iuré d'elle le mariage.
Fait luy auez au Bapteſme promeſſe,
De luy donner voſtre bien, & richeſſe.
Ses maux prenez : car riens que peché n'ha,
Lequel Adam ſon pere, luv donna.
—Dõcques ne ſont ſes threſors ã pechez, [1.Pierre. 2.]
Leſquelz ſur vous vous{,} auez attachez,
Entierement auez payé ſa debte :
Et de voz biens & treſgrande recepte
L'auez ſy bien enrichiɇ & douée,
Que ſe ſentant de vous femmɇ aduouée,
Quitte ſe tient de tout ce qu'elle doit,
Peu eſtimant ce que ça bas ell' voit.
Son pere vieil, & tous les biens qu'il dõne,
Pour ſon eſpoux de bon cœur abandõne.
—Vraiment, mon Dieu, mon amɇ eſt bien gaſtée,
Eſtre par vous de tel bien appaſtée :
Et de laiſſer le plaiſir de la terre
[14]
Pour l'infiny, là ou eſt paix ſans guerre.
Ie m'esbahis, que tout ſoudainement
Elle ne ſort de ſon entendement.
Ie n'esbahis qu'elle ne deuient folle,
En perdant ſens, contenancɇ; & parole.
Que puisie, helas, ó mon Pere penſer ?
Oſera bien mon eſprit s'auancer
De vous nommer Perɇ ? ouy, & noſtre : [Matt.6.]
Ainſi lauez dit en la Patenoſtre.
—Or Pere donc, mais voſtre fille, quoy ?
L'auez vous dit ? mon Dieu, dites le moy,
Helas ouy : quand par grande douceur [Prou. 23.]
Dites, Fille, preſtez moy voſtre cœur.
O mon Pere, en lieu d'en faire preſt,
De ſe donner à vous du tout eſt preſt :
Receuez le, & ne vueillez permettre,
Que loing de vous nully le puiſſe metre.
Et qu'à iamais en fermeté loyale
Il vous ayme d'vnɇ amour filiale.
—Mais, Mõſeigneur, ſi vous eſtes mõ pere,
Puis ie penſer que ie ſuis voſtre Mere ?
Vous engendrer vous par qui ie ſuis faite :
C'eſt bien vn cas, dont ne ſçay la deffaite :
Mais la raiſon à ma doute bien miſtes,
Quãd en preſchãt, eſtẽ{ : ã : }dãt voz bras, diſtes, [Matt. 23.]
Ceux qui feront le vouloir de mon Pere,
Mes freres ſont, & ma ſœur, & ma Mere.
Don ques ie croy, qu'en oyant, ou liſant
[15]
Les motz ſacrez, que vous eſtes diſant,
Et qu'auez dit par voz Saintz & prophetes :
Et qu'encores par voz bons preſcheurs faites :
En la croyant, deſirant fermement
De l'accomplir du tout entierement,
Que par amour ie vous ay{e} engendré :
Dõ ques ſans peur, nom demere prẽdray.
Mere de DIEV, douce vierge Marie,
Ne ſoyez pas de ce tiltre marrie.
Nul larrecin ne ſais ny ſacrilege :
Rien ne pretens ſur voſtre priuilege.
Car vo⁹ (ſans plus) auez ſur toute femmɇ
Receu de luy l'hõneur ſi grand, ma dame, [Luc.1.]
Que nul eſprit de foy ne peult cõprẽdre,
Cõmɇ a voulu en vo⁹ noſtre chair prẽdre,
—Et merɇ & vierge eſtes parfaitement,
Auant, apres, & en l'enfantement.
En voſtre ſaint ventre l'auez porté :
Nourry, ſeruy, allaicté, conforté :
Suiuy auez ſes predications,
L'accompa{i}gnant en tribulations.
Bref, vous auez de Dieu trouué la grace, [Luc.1.]
Que l'ennemy par malicɇ & fallace
Auoit du tout fait perdrɇ en verité,
Au pourɇ Adam, & ſa poſterité. [Rom.5.]
—Par Euɇ & luy, nous l'auõs to⁹ perdue, [Iean. 1.]
Par voſtre filz elle nous eſt rendue.
[16]
Vous en auez eſté pleine nommée, [Luc.1.]
Dont n'en eſt pas faulſe la renommée.
Car de vertuz, & de gracɇ & de dons
Faute n'auez : puis que le bon des bons,
Et la ſource de bonte & puiſſance
(Qui vous ha fairtɇ en ſi purɇ innocence,
Que de vertuz a tous eſtes exemple)
A fait de vous ſa demeurɇ & ſon Temple.
En vous il eſt par amour confermée,
Et vous enluy rauiɇ & transformée.
De cuyder mieux vous louer, c'eſt blaſpheme.
Il n'eſt louenge telle, que de Dieu meſme.
—Foy auez eu ſi tresfermɇ & conſtante,
Qu'ellɇ ha eſté, par la grace puiſſante
De vous faire du tout deïfier.
Parquoy ne veux cuyder edifier
Louengɇ à vous plus grande, q̃ l'hõneur,
Que vous a fait le fouuerain Seigneur :
Car vous eſtes ſa mere corporelle,
Et merɇ encor par foy ſpirituelle :
Mais, en ſuyuant voſtre Foy humblement
Mere ie ſuis ſpirituellement.
—Mais mon Sauueur, de la fraternité
Qu'auez à moy par voſtrɇ humilité,
M'appellant ſœur, en auez vous rien dit ?
Helas ouy, car du pere maudit
Auez rompu la filiation,
[17]
En me nommant fille d'adoption.
—Or donques puis que nous n'auons qu'vn Pere,
Ie ne craindray de vous nõmer mon frere.
Vous l'auez dit en lieu bien autentique
Par Salomon, en voſtre doux Cantique, [Canti.4.]
Diſant, Ma ſœur, tuas nauré mon cœur,
Tuas naure mon cœur par la douceur
D'vn de tes yeulx, & d'vn de tes cheueux.
Làs, mon doux fierɇ, autre bien ie ne veux,
Que, vous nauiant, naurée me ſentir
Par voſtrɇ amour, bien m'y veux cõſentir,
—Pareillement eſpouſe me clamez
En ce lieu la, monſtrant q̃ vous m'aymez,
Et m'appellez par vrayɇ amour ialouſe,
Voſtre Colombɇ, & auſsi voſtrɇ Eſpoufe. [Canti.2.]
Parquoy diray par amoureuſe Foy,
Qu'à vous ie ſuis, & vous eſtes à moy.
Vous me nommez amyɇ, eſpouſɇ, & belle;
Si ie le ſuis, vous m'auez faite telle,
Las vous plaiſt il telz noms me departir ?
Dignes il ſont de fairɇ vn cœur partir,
Mourir, bruſler par amour importable :
Pẽfant l'hõneur trop plus q̃ raiſonnable.
—Mere, cõment mere : las, de quel enfant ?
C'eſt d'vn tel filz, q̃ tout le cœur m'en fend !
Mon filz, mon Dieu, ô Ieſus, quel langage !
Et perɇ, & fillɇ o bienheureux lignage !
[18]
Que de doulceur, que de ſuauité
Me va cauſant ceſte paternité !
Mais quell'amour doy ie auoir ? filiale.
Quelle crainte : bien reuerentiale.
Mon Pere, quoy : voirɇ & mon Createur,
Mon protecteur, & mon conſeruateur.[Pſal.26 & 30.]
Voſtre ſœur : las, voicy grand' amitié.
Or fendez vous, mon cœur, par la moitié
Et faites placɇ à ce frere tant doux,
Et que luy ſeul ſoit enfermé en vous :
Sans qu'autre nom iamis y tienne lieu,
Fors IESVS ſeul, mon frere, filz de Dieu.
A autre nul ne veux rendre la place,
Pour batteriɇ, ou mine qu'on me face.
—Gardez mon cœur, mon frere mõ amy :
Et n'y laiſſez entrer voſtrɇ ennemy.
O mon bon frerɇ, enfant, perɇ & eſpoux,
Les iointes mains humblemẽt à genoux
Grace vous rendz, mercy, gloirɇ, & louẽge,
Dõt il vous plaiſt moy terre, cẽdrɇ & fange
A vous tourner, & mon cœur cõuertir :
Et ſi tresbien de grace me veſtir,
Et me couurir, que mes maux & pechés
Ne voyez plus, tant les auez cachez :
Si que de vous ſemblent en oubly mis,
Voirɇ & de moy qui les ay tous cõmis.
Foy & amour m'en donnent oubliance,
Mettant du tout en vous ſeul ma fiance.
[19]
—Donc, ô mon Perɇ, ou giſt amour non feinte, [Iaques. 3.]
De quoy faut il, quẽ mõ cœur i'aye craĩte ?
Ie recongnois auoir fait tous les maux
Que fairɇ on peult : & q̃ rienie ne vaux,
Et que vous ay, cõme l'enfant prodigue,
Abandonné : ſuyuant la folle ligue,
Ou deſpendu i'ay toute ma ſubſtance :
Et tous voz biens receuz en abondance.
Mais poureté m'a ſeiché comme fein,
Et mon eſprit rendu tout mort de faim,
Cerchant manger le relief des Pourceaux :
Mais peu de gouſt trouuois en telz morſeaux :
Dont en voyant mon cas mal attourné,
Mõ Perɇ, à vous, par vous, ſuis retourné. [Iean 6.]
Làs, i'ay peché au Ciel, & deuant vous : [Luc 15.]
Digne ne ſuis (ie le dy deuant tous)
Me dirɇ enfant, mais Pere debonnaire,
Ne me fais pisque à vn mercenaire.
—Làs, qu'eſt cecy ? pas n'auez attendu
Mon oraiſon, mais auez eſtendu
La dextre main, me venant receuoir,
Quand ne pẽſois, q̃ me daigniſsiez voir.
—En lieu d'auoir par vous punition,
Vous m'aſſeurez de ma ſaluation.
Ou eſt celuy donc qui me punira,
Quand mon peché mon Dieu luy niera ?
[20]
Iuge n'eſt pointqui puiſſe condemner
Nul puis q̃ Dieu ne le veult point dãner.
Doute ie n'ay d'auoir faute de biens,
Puis q̃ mon Dieu pour mon Pere ie tiens.
Mon ennemy nul mal ne me fera :
Car ſon pouoir mon Pere deffera.
Si ie doy rien, il rendra tout pour moy :
Si i'ay gainé la mort, luy comme Roy,
Me, donnera gracɇ & miſericorde,
Me deliurant de priſon & de corde.
—Mais voicy pis, Quelle merɇ ay iɇ eſté,
Apres auoir par Foy & ſeureté
Receu le nom de vrayɇ & bonne mere ?
Trop ie vous ay eſté rude & amere :
Car vous ayant conceu & enfanté,
Laiſſant raiſon ſubiettɇ a volunté,
Sans vous garder ie me ſuis endormie :
Et donne lieu a ma grandɇ ennemie, [3 Des Roys.3.]
Qui en la nuict d'ignorancɇ, en dormant
Vous a robbé pres de moy : finement
En voſtre lieu m'a mis le ſien tout mort.
Perdu vous ay qui m'eſt vn dur remord,
Perdu vous ay, par ma faute, mon filz :
Car trop de vous mauuaiſe garde feiz.
—Ma voiſine ma ſenſualité
En mon dormir de beſtialité
Priuée m'a de vous par ſon enuie :
En me donnant vn autre enfant ſans vie,
[21]
Qui eſt Peché, duquel ie ne veu{l}x point.
Ie le quitte du tout, voyla le poinct.
Elle m'a dit, qu'il eſt mien, c'eſt à elle :
Car auſsi toſt que vins à la chandelle
De la grace, que vous m'auez donnée,
Ie congnuz bien ma gloirɇ eſtre tournée,
Voyant le mort, n'eſtre mien : car le vif,
Qu'ellɇ auoit prins, eſtoit le mien naïf.
Entre IESVS & Peché eſt le change
Trop apparent. Mais, voicy cas eſtrange,
Ceſte vieillɇ me fait le mort tenir,
Qu'elle dit mien, & le veult maintenir.
—O iuge vray Salomon, veritable,
Ouy auez le proces lamentable :
Et ordonné, contentant les parties,
Que mon enfant fuſt mis en deux parties.
A cela s'eſt la traiſtreſſɇ accordée :
Mais quand me ſuis de mon filz recordée,
Plus toſt en veux ſouffrir priuation,
Que de ſon corps la ſeparation :
Car vrayɇ amour bien parfaitɇ, & ardente
De la moitié iamais ne ſe contente.
I'ayme trop mieux du tout pleurer ma ꝑte,
Que de l'auoir à demy recouuerte :
Peu ſatisfait aurois à mon enuie,
Si la moytié de luy auois ſans vie.
Làs, donnez luy plus toſt l'enfant viuant.
Bien meilleur m'eſt, queie meure deuant,
[22]
Que de ſouffrir IESVS Chriſt diuisé.
Mais, Monſeigneur, mieux auez aduisé :
Car en voyant mon mal en tout endroit,
Et que plus toſt renonçois à mon droit,
Que de ſouffrir cruauté ſi amere,
Diſtes de moy, Ceſtɇ eſt la vraye mere : [3. des Roys 3.]
En me faiſant mon enfant rebailler,
Pour qui voyez mon cœur tãt travailler.
{—}O doux IESVS, vous ay ie retrouué ?
Apres auoir par ennuy eſprouué,
Si vous aymois : moy, qui vous ay perdu,
A moy meſmes vous vous eſtes rendu
Làs, daignez vous à celle reuenir,
Qui par peché ne vous à peu tenir ?
Mon doux enfant, mõ filz ma nourriture,
De qui ie ſuis treshumble creature,
Ne permettez, que iamais ie vous laiſſe :
Car du paſsé me repens, & confeſſe.
—Or venez donc, ma ſenſualité,
Venez pechés de toute qualité :
Vous n'auez pas pouoir par nul effort
De me faire receuoir l'enfant mort :
Celuy q̃ i'ay eſt fort pour me defendre : [Pſea. 23.]
Qui meſmes luy ne ſe laiſra plus prẽdre.
Deſia eſt grand, & plus fort q̃ nul hõme,
Parquoy ie puis dormir, & predre fomme
Aupres de luy : car tout bien regardé,
Me gardera mieux, que ne I'ay gardé.
Bien repoſer me puis donc, ce me ſemble.
—O quel repos de merɇ & filz enſemble !
[23]
Mõ doux ẽfant, mõ Dieu, hõneur & gloire
Soit à vous ſeul, & à chacun notoire,
De ce qu'il plaiſt à voſtrɇ humilité,
Moy, moins que rien toute nichilité,
Mere nommer, plus eſt le cas eſtrange,
Et plus en ha voſtre bonté louenge.
—Plus que iamais à vous me fentz tenue,
Dõt il vous plaiſt, Sœur m'auoir retenue.
Sœur ie vous ſuis : mais c'eſt ſœur ſi mauuaiſe,
Que mieux pour moy vault, q̃ ce nom ie taiſe :
Car oubliãt l'hōneur du parẽtage,
L'adoption de ſi noble lignage,
Voſtre tant doux, & fraternel recueil,
Montée ſuis contre vous en orgueil.
De mes forfaitz ne me ſuis recordée,
Mais m'eſloingnãt de vous, ſuis accordée
Auec Aaron mon frerɇ, en trahiſon, [Nomb.12.]
Voulant donner à voz œuures raiſon,
En murmuraut de vous tout en ſecret,
Qui me deuroit donner vn grãd regret.
—Helàs mõ Dieu, mõ frere, & vray Moiſe
Treſdebõnairɇ, & treſdoux ſans feintife,
Qui faites tout en bonté & iuſtice,
I'ay eſtimê voz œuures eſtre vice :
Et dirɇ oſant par façon trop legere,
Pourquoy auoûs eſpousé l'eſtrangere
[24]
Vons nous donnez Loy, & punition,
Sans y vouloir auoir ſubiection.
Vous nous faites de mal faire defenſe,
Et pareil mal faites ſans conſcience.
Vous deffendez de tuer, à checun,
Mais vous tuez ſans eſpargner aucun
De vingt trois mil, q̃ vous feiſtes defaire. Exod.32.
Cõmãdemẽt Dieu par vo⁹ nous feit faire,
Den'eſpouſer fille de l'eſtranger :
Mais voſtrɇ eſpoufɇ en prinſtes, sãs dãger
Mon frerɇ, helàs, tant de telles paroles,
Que ie congnois & ſçay bien eſtre foles,
Auec Aaron (qui eſt mon propre ſens)
Ie vous ay dit : dont le regret i'en ſentz.
Mais par grace la viue voix de DIEV
Bien me reprint, auant partir du lieu.
Que feiſtes vous alors ? de mon peché
Làs, mon frere, vous fuſtes empeſché :
Non pour prier pour ma punition,
Mais pour mon bien, & ma remiſsion :
En demandant pour treſgrand benefice,
Qu'il pleuſt a Dieu mitiguer ſa iuſtice :
Ce que du tout ne peuſtes obtenir,
Car me conui{e}nt le preuſe deuenir :
A celle fin qu'en voyant mon viſage,
Checun congnuſt, que n'auois eſté fage,
—Ainſi ie fuz miſe, comme ladreſſe,
Dehors du parc du peuplɇ, & de la preſſe :
[25]
Car mieux ne peult vnɇ amɇ eſtre punie,
Que d'eſlongner la ſainte compaignie
Des vertueux, fideles, bons, & ſaintz :
Qui par peché ne ſont ladres, mais ſains :
Mais qu'aûous fait voyant ma repentãce ?
Toſt auez mis fin à ma penitence :
Par vraiɇ amour, en vous non ſeiournée,
Auez prie : & ie ſuis retournée.
—O frere doux, qui en lieu de punir
Sa folle ſœur, la veult à luy vnir.
Et pour murmurɇ, iniurɇ, ou grande offenſe,
Gracɇ & amour luy dõnɇ en recompenſe.
C'eſt trop, c'eſt trop, helas c'eſt trop mon frere :
Point ne deuez à moy ſi grãs biens faire.
I'ay fait le mal, vous me rendez le bien :
Voſtre ie ſuis, & vous vous dites mien{ : }
Voſtre ie ſuis, & voſtre doublement :
Et eſtre veux voſtrɇ eternellement.
Plus ie ne crains d'Aaron la grand' folie :
Nul ne ſera, qui de vous me deſlie.
—Or puis q̃  frerɇ & ſœr enſemble sõmes,
Il me chault peu de tous les autres hõmes :
Voſtre terre, c'eſt mon vray heritage : [Pſeau 26]
Ne faiſons plus, s'il vous plaiſt, qu'vn meſnage.
Puis qu'il vous plaiſt tant vous humilier,
[26]
Que, voſtre cœur auec le mien lier,
En vous faiſant homme naïuement,
Ie vous en rendz graces treshumblement.
Cõme ie doy, n'eſt pas en ma puiſſance :
Prenez mon cœur excuſez l'ignorance.
Puis que ie ſuis de ſi bonne maiſon,
Et voſtre ſœur mon Dieu, i'ay biẽ raiſon
De vous louer, aymer, ſeruir ſans feindre :
Et rien, fors vous, ne deſirer, ne craindre.
Gardez moy donc, à vous me recõmande :
Point d'autre ſrerɇ, ou amy, ne demande.
—Si perɇ a eu de ſon enfant mercy,
Si merɇ a eu pour ſon filz du ſoucy,
Si frerɇ à ſœur a couuert le peché,
Ie n'ay point veu, ou il eſt bien caché,
Que nul mary, pour à luy retourner,
Ayt à ſa femmɇ onc voulu pardonner.
Aſſez en eſt, qui pour venger lour tort,
Par Iugement les ont fait mettrɇ à mort.
Autres, voyans leur peché, tout ſoudain
A les tuer n'ont eſpargné leur main.
Autres, voyans leurs maux trop apparẽtz,
Renuoyées les ont chez leurs parentz.
Autres, cuydans punir leur mauuais tour,
Enfermées les ont dens vne tour.
Bref, regardez toutes complexions,
La fin n'entend, q'uà grands punitions.
Et le moins mal, que i'en ay peu ſçavoir,
[27]
C'eſt, que iamais ilz ne les veulent voir.
Plus toſt feriez tourner le firmament,
Que d'vn mary faire l'appointement,
Quand il eſt ſeur du peché quellɇ à fait,
Pour l'auoir veuɇ, ou prĩſɇ en ſon meffait.
—Parquoy, mõ Dieu, nulle cõparaiſon
Ne puis trouuer en nul tẽps ne faiſon :
Mais par amour, qui eſt en vous ſi ample,
Eſtes icy ſeul, & parfait exemple.
—Icy mon Dieu, plus que iamais cõfeſſe,
Que ie vous ay faulsé foy, & promeſſe. [Oſee 2]
Lás, eſpoufe m'auiez conſtitu{é}e,
Et en l'eſtat d'honneur reſtituée,
(Mais quel honneur? d'eſtre au lieu de l'eſpouſe,
Qui doucement pres de vous ſe repouſe :
De tous voz biens Royne, maiſtreſſɇ, & dame,
En ſeureté d'honneur, de corps, & d'ame)
Vilaine moy, ce que fault que n'oblie,
Par vous treſnoble, noblement anoblie.
Bref, plus, & mieux, qu'on ne peult deſirer,
Auois de vous : dont ſans fin ſouſpirer [Pſea 94.]
Doit biẽ mõ cœur, iuſqu'à partir du corps
Et par plourer mes yeux faillir dehors.
Trop ne pourroit ma bouche faire criz
Veu que nouueaux ny anciens eſcritz
N'ont iamais fait ſi piteux cas entendre,
[28]
Comme celuy, dont cõpte ie veux rendre,
Le dirày ie? l'oſeray iɇ annoncer ?
Le pourrày ie ſans honte prononcer ?
Helàs ouy : car ma confuſion [Ezech.36]
Eſt pour monſtrer la grand' dilection
De mon Eſpoux parquoy ie ne ſais cõpte
Pour ſon honneur, de declarer ma honte.
—O mõ Sauueur, pour moy mort crucifix,
Ce fait n'eſt tel, que de laiſſer vn filz :
Ny, commɇ enfant, ſon bon perɇ offenſer,
Ny, comme ſœur, murmurer & tenſer.
Làs, c'eſt biẽ pis : car pluſgrãde eſt l'offenſe,
Ou plus y a d'amour, & congnoiſſance :
Plus on reçoit de ſon DIEV priuauté,
Plus luy faillir eſt grand'deſloyauté.
—Moy, qui eſtois nõméɇ eſpouſɇ & fẽme,
De vous aymée cõme voſtrɇ proprɇ ame,
En dirày ie la verité ? ouy.
Laiſsé vous ay, oublié, & fouy :
Laiſsé vous ay, pour ſuyure mon plaiſir
Laiſsé vous ay, pour vn mauuais choiſir.
Laiſsé vous ay, ſource de tout mon bien,
Laiſsé vous ay, en rompant le lien.
De vrayɇ amour, & loyaulté promiſe :
Laiſsé vous ay mais ou me ſuis ie miſe?
Au lieu, ou n'a que malediction.
Laiſsé vous ay l'amy ſans fiction,
L'amy de tous digne d'eſtrɇ eſtimé,
[29]
L'amy aymant premier, que d'eſtrɇ aymé.
Laiſse vous ay, ô ſource de bonté,
Par ma mauuaiſɇ & ſeule volunté :
Laiſse vous ay, le beau le bon, ſe ſage,
Le fort de bras, & le doux de courage.
Laiſse vous ay : & pour mieulx me retraire, [Deute.32]
De voſtrɇ amour, ay prins voſtre cõtraire.
C'eſt l'Ennemy, & le Mondɇ, & la Chair :
Qui ſur la croix vous ont couſté ſi cher,
Pour les conuaincrɇ : & mettrɇ en liberté [Galat. 4]
Moy, qui par eux long temps auois eſté
Dens la priſon, eſclauɇ, & tant liée,
Que ne pouois plus eſt & humiliée.
Et qui me ſuis de tous trois acointée,
Et de tous cas auec eux appointée.
Et p{ro}pre amour, ꝗ trop eſt faulſe & feinte
A Charité de vous, en moy eſteinte
Tãt q̃ le nom de IESVS mon eſpoux,
(Que par auant i'auois trouué ſi doux)
Auois quaſi en haynɇ & faſcherie : Prouer.1.
Et bien ſouuent en faiſois moquerie.
Si bon diſoit en ovant vn ſermon,
Il a bien dit : ie reſpondois, Ce a mon :
La Parole s'en voloit comme plume.
A l'Egliſe n'allois que par couſtume :
Tous mes beaux faitz n'eſtoyent qu'hipocriſie :
Car i'auois bien ailleurs ma phantaſie.
[30]
Il m'ennuioit d'ouir de vous parler :
I'aymois bien mieux à mon plaiſir aller.
—Pour faire court, tout ce que defendez
Ie le faiſois : & ce que commandez
le le fuyois, & le trouuoyɇ amer :
Tout par faulte, mon Dieu de vo❜aymer.
—Mais, Mõſeigneur, pous vo❜ auoir hay,
Abandonné, laiſsé, fuy, trahy,
Pour voſtre lieu à vn autre donner,
Me regardant à luy abandonner, [Ioël 2.]
Auôus ſouffert, que ie fuſſe huée,
Monſtréɇ au doigt, ou battuɇ, ou tuée ?
M'auez vous miſɇ en priſon treſobſcure,
Ou bannie, ſans auoir de moy cure ?
M'auôus oſté voz dons, & voz ioyaux,
Pour me punir de mes tours deſloyaux ?
Ayie perdu mon douaire promis,
Pour les pechez qu'enuers vo⁹ i'ay cõmis ?
Suis ie par vous en iuſticɇ accusée,
Cõmɇ vne femmɇ en malheur abusée?
A tout le moins, aûous point fait defenſe,
Que iamais plus deuant voſtre preſence
N'euſſɇ à venir comme c'eſtoit raiſon,
Ne plus r'entrer dedens voſtre maiſon?
O vray eſpoux, mary ineſtimable,
Parfait amy, ſur tous les bons amable.
Vous auez bien en moy fait autrement,
Car vous m'auez quife diligemment, [Luc 15. & 18.]
[31]
Comme brebis errante au plus parfond
Du puitz d'Enfer, ou to⁹ les maux ſe ſont,
Moy, qui eſtois de vous tant ſeparée,
Et en mon cœur, & mon ſens eſgarée,
Appellée m'auez à haulte voix,
En me diſant, ô ma fillɇ, oy, & vois, [Pſeau. 44.]
Et enuers moy encline ton ouye :
Le peuplɇ auſsi, ou tu t'en es fuye
Vueillɇ oublier, & de ton premier Pere
La grãd' maifon, ou as fait ton repaire :
Et le Roy plein de toute loyauté
Conuoitera à l'heure ta beauté,
—Mais quand ce doux, & gratieux prier
Ne me ſeruoit, lors vous veniez crier,
Venez à moy, vous tous, qui par labeur [Matt. 11(obscuro)]
Eſtes laſſez, & chargez de douleur :
Ie ſuis celuy, qui vous accepteray,
Et de mon pain refectionneray.
—Làs, tous ces motz ne voulois eſcouter,
Mais encores, ie venois à douter,
Si c'eſtoit vous : ou ſi par aduenture
Ce n'eſtoit rien, qu'vne ſimplɇ eſcriture.
Car iuſques là, i'eſtoye bien ſi fole,
Que ſans amour liſois voſtre parole,
Ie voyois bien que les comparaiſons
De la vigne, qui vous donnoit poiſons,
Et la bruſques en lieu de fruit parfait, [Deu.32.]
Eſtoient pour moy, qui auois ainſi fait. [Eſaie 5.]
[32]
Aſſez penſois que les vocations
De l'eſpoufe, & appellations
Diſans, Tournez, retournez Sulamithe, [Canti 6.]
Eſtoyent, a fin que de tout le limite
De mon peché, ie voulfiſſe faillir,
Ou en pitié me voyez defaillir.
De tout cela ſemblant ne taiſois mie,
Mais, quand ie vins à lire Hieremie,
Certes ie dis, que i'euz en ce paſſage
Craintɇ en mõ cœur, & 'hotɇ en mõ viſage. {dúvida}
Ie le diray, voire la lamɇ a l'œil,
A voſtre hōneur, rabaiſſant mon orgueil.
—Vous auez dit par voſtre ſaint Prophete.
Si au mary la femme s'eſt forfaite,
En le laiſſant, pour d'vn autrɇ abuſer, [Hiere.3.]
Iamais ne fut, n'y lon n'a veu vſer,
Que le mary la vueille r'appeller,
Ny plus la voir, ny a elle parler,
N'eſt elle pas eſtimée pollue,
Et treſmechantɇ, & de nulle value ?
La Loy conſent à Iuſtice la rendre :
Et la chaſſer, ſans la voir ne reprendre,
—Mais toy qui as fait ſeparation
De mon doux lict, pour fornication
Auec autruy meſchantement commettre,
Et en mon lieu tes faux amateurs mettre,
A moy tu peux toutesfois reuenir :
Car contre toy courroux ne veux tenir.
[33]
Lieue tes yeux, regarde bien droit,
Et tu voirras en quel lieu & endroit,
Eshontément ton peché ta menée :
Et ou tu gis en terre proſternée :
Ame, regardɇ en quel lieu tu t'es miſe,
Au fin mylieu du grand chemin aſsife, {dúvida}
Ou tous paſſans pour mal tu attendois.
A autre, fin, certes, tu ne tendois.
Commɇ vn larron caché en ſolitude,
A les tromper tu mettois ton eſtude :
Parquoy ayant ta malicɇ acomplie,
Autour de toy as la terre remplie,
De ton immundɇ, & ordɇ infection
Couuerte las de fornication,
Ton œil, ton front, ton viſagɇ, & ta face
Auoit changé du tout ſa bonne grace,
Car tell' eſtoit, que d'vne meretrice :
Et ſi n'as eu vergongne de ton vice.
—Et le ſurplus, que Hieremie dit,
Qui cotraingnoit mõ cœur, ſans cõtredit
De contempler mon eſtat malheureux,
Et regretter par ſouſpirs douloureux,
L'heure le ious le temps, le mois, l'année,
Que vous laiſſay : me rendant codemnée.
Meſmes par moy iugeãt mõ cœur infame
D'eſtre ſans fin en l'eternelle flamme.
Ce craindre là (qui de moy ne procede,
Mais vient devous, & tout plaiſir excede) [Prouer 15.]
[34]
M'auoit quaſi par viue congnoiſſance
De mon peché miſe en deſeſperance,
Si n'euſt eſté, que ne m'auez laiſsée :
Car auſsi toſt qu'auez veu abaiſsée
Ma volunté ſoubz voſtrɇ obeiſſance,
Auez vsé de voſtre grand clemence :
Mettant en moy vne ſi viue Foy,
Que vous ſachant Maiſtre, Seigneur, & Roy,
(De qui deuois par raiſon auoir crainte)
Par vrayɇ amour ſenty ma peur eſteinte :
En vous croyant mary ſi gratieux,
Bon, doux piteux, miſericordieux,
Que moy (qui tant me deuoye cacher)
Ne craingniz point de vo⁹ aller chercher.
—A vous me ſuis vous cherchãt retirée,
Mais parauant i'eſtois de vous tirée.
Qu'auez vous fait? m'auez vous refusée ?
Helas, mon Dieu, nenny, mais excusée.
Aûous de moy tourné voſtre regard?
Non, mais voſtre œil im'a eſté vn doux dard,
Qui m'a nauré le cœur iuſqu'à la mort,
En me donnant de mes pechés remord :
Repoulsée ne m'auez de la main,
Mais à deux bras d'vn cueur doux & humain [Luc 15.]
M'eſtes venu, m'embraſſant, approcher,
[35]
Sans mes defaulx en rien me reprocher.
Point n'ay congnu à voſtre contenance,
Qu'ayez iamais apperceu mon offenſe,
Vous auez fait de moy auſsi grand' feſte,
Que ſi i'auois eſté bonnɇ & honneſte :
Couurant à tous ma faulte & mõ delict,
Me redonnant la part de voſtre lict.
En me monſtrant, que mes pechez diuers
Par la bonté de vous ſont ſi couuers,
Et ſi vaincuz par voſtre grand' victoire,
Que n'en voulez iamais auoir memoire :
Et que dens moy la gracɇ auez encloſe,
Qui ne permet, que voyez autre choſe,
Sinon les dons donnez de voſtre dextre,
Et les vertuz, qu'il vous a pleu y mettre.
—O Charité, bienvoy que voſtrɇ ardeur
Icy defait, & bruſle ma laydeur :
Et me refait creature nouuelle,
Pleine de DIEV, qui me fait eſtre belle.
Ce qui eſt mien auez du tout deſtruit,
Sans y laiſſer renommée ne bruit :
En me daignant ſi parfaite refaire,
Que tout le bien, qu'vn vray eſpoux peult faire
A ſon eſpouſe, vous l'auez fait à moy :
En me donnant de voz promeſſes Foy.
—Or ay ie donc, par voſtre bonne grace,
[36]
De l'ſpouſe recouuerte la place.
Bienheureux lieu, place tant deſirable,
Gratieux lict, throne treshonnorable,
Siege de paix, repos de toute guerre,
Haultdais d'honneur, ſeparé de la terre,
Receuez vous ceſtɇ indigne perſonne,
Me redonnant le ſceptrɇ & la couronne
De voſtrɇ Empirɇ, & Royaume de gloire ?
Qui onc ouyt parler de tellɇ hiſtoire,
De moins que rien esleuer ſi treshault,
Faire valoir, qui de ſoy, rien ne vault ?
—Làs, qu'eſt cecy ? iettant en hault ma veüe,
Ie voy en vous bonté ſi incongnue,
Gracɇ & amour ſi incomprehenſible,
Que la veue m'en demeurɇ inuiſible,
Et mon regard fait par force ceſſer,
Qui me contraint en bas les yeux baiſſer.
A l'heure voy en ce regard terreſtre,
Ce que ie ſuis, & que i'ay voulu eſtre.I
Helàs, iɇ y voy de mes maux la laideur,
L'obſcurité, l'extreme profondeur,
Ma mort, mon rien, & ma nichilité,
Qui rend mon œil clos par humilité :
Le bien de vous, qui eſt tant admirable,
Le mal de moy, trop inconſiderable,
Voſtre hauteur, voſtrɇ eſſence treſpure
Ma tresfragilɇ, & mortelle nature,
[37]
Voz dons, voz biens, voſtre beatitude,
Et ma malicɇ, & grandɇ ingratitude,
Quel vous m'eſtes, & quelle ie vous ſuis,
Ce que voulez, & ce que ie pourſuis :
Qui me fait bien ſans fin eſmerueiller,
Comme ſi fort vous à pleu trauailler,
Pour vous vnir à moy contreraiſon :
Veu qu'il n'y ha nulle cõparaiſon.
Vous eſtes Dieu, ie ſuis voſtre facture,
Mon Createur, moy voſtre creature : [Hebr.3.]
Bref, ne pouant ce que c'eſt diffinir,
C'eſt ce que moins à vous ſe peult vnir.
—Amour, amour, vous auez fait l'accord,
Faiſant vnir à la vie la mort.
Mais l'vnion, ha mort viuifiée,
Vie mourant damour verifiée,
Vie ſans fin, ha fait noſtre mort viue.
Mort ha donné à vie mort naïue.
Par ceſte mort, moy morte reçoy vie,
Et au viuant par la mort ſuis rauie.
En vous ie vy, quãd en moy ie ſuis morte,
Mort ne m'eſt plus q̃ d'vne priſon porte.
—Vie, m'eſt mort, car par mortſuis viuãte :
Vie me rend bien triſtɇ, & mort contente.
O quel mourir, qui fait mon ame viure :
En la rendant par mort, de mort deliure,
Vniɇ à vous, par amour ſi puiſſante,
Que ſans mourir elle meurt languiſſante.
[38]
Ha elle tort l'ame, qui mort vouldroit
Pour vn tel bien ? nenny, elle ha bõ droit :
Car pour auoir vie tant eſtimée, [Philip.1.]
Bien doit nõmer la mort ſa bien aymée.
—O douce mort, gratieuſe douleur,
Puiſſante clef, deliurant de malheur
Ceux, qui par mort eſtoient mortifiez.
Pour s'eſtrɇ en vous & voſtre mort fiez,
Vous les auez mis par vn doux dormir
Hors de la mort, qui les faiſoit gemir.
Las biẽheureux eſt de mort le ſommeil,
A qui la vie aduient à ſon reueil.
Par voſtre mort la mort n'eſt au chreſtien
Que liberté de ſon mortel lien.
La mort qui eſt aux mauuais effrayable,
Ellɇ eſt aux bons plaiſantɇ & aggreable.
—Or eſt donc mort par voſtre mort deſtruite : [Hebr. 2.]
Parquoy mõ Dieu, ſi i'eſtois biẽinſtruite,
La mort dirois viɇ, & la vie, mort,
Fin de labeur, entrée du ſeur port :
Car de vie la grand' fruition
M'empeſche trop de voſtre viſion.
—O mort, venez, rõpez moy ceſt obſtacler
Ou bien, amour, faites en moy miracle :
Puis que par mort en cores ne puis voir
Mõ doux eſpoux, par voſtre grãd pouoir
Transformez moy en luy toute viuante,
[39]
Et en repos i'attendray mieux l'attente, [Ionas 4]
Faites moy donc en luy viuant mourir,
Autre que vous ne me peult ſecourir.
—O mon Sauueur, par Foy ie ſuis plãtée, [Rom.11.]
Et par amour en vous iointɇ & entée.
Quellɇ vnion, quelle bienheureté,
Puis que par Foy i'ay de vous ſeureté !
Nominer vous puis par amour hardimẽt
Filz, Pere, Eſpoux & Frerɇ, entierement
Pere, Filz, Frerɇ & Mary : ô quelz dons, [lean 1.]
De me donner le bien de tous ces noms !
O mon Pɇre, quelle paternité !
O mon Frere, quelle fraternité !
O mon Enfant, quelle dilection !
O mon Eſpoux, quelle conionction !
Perɇ, enuers moy plein de manſuetude,
Frerɇ, ayant prins noſtre ſimilitude,
Filz engendré par Foy, & Charité,
Mary, aymanten toutɇ extremité.
—Mais qui eſt ce que vous aymez ? helàs,
Celle qu'auez retirée des laqs,
Ou ellɇ eſtoit liée par malice :
Luy redonnant le lieu, nom, & office
De Fille, Sœur, merɇ, Eſpoufɇ. O Sauueur,
Ceſte douceur eſt de grande ſaueur,
Et treſplaiſantɇ, & treſdoucɇ à gouſter,
Parler à vous, ou bien, vous eſcouter.
Vous appellant Pere (parlant à vous [Hiere. 3.]
[40]
—Sans craintɇ auoir) Enfant, Frerɇ, & Eſpoux.
Vous eſcoutant, ie m'oy Mere nommer, [Cantic. 4. 5.]
Sœur, Eillɇ, Eſpoufe. Làs, c'eſt pour conſommer,
Fondre, bruſler, du tout aneantir
L'ame, qui peult ceſte douceur ſentir.
—Eſt il amour aupres de ceſte cy,
Qui trop ne ſoit pleine de mauuais Si ?
Eſt il plaiſir, dont lon peuſt tenir cõpte ?
Eſt il honneur, que lon n'eſtimɇ a honte ?
Eſt il profit que lon deuſt eſtimer ?
Bref, eſt il rien, que plus ie ſceuſſe aymer ?
Helàs nẽny : car tous ces mondains biens,
Qui aymé DIEV, repute moins que fiens. [Philip. 3]
Plaiſir, profit, & honneur ſont coruée
A qui l'amour de ſon DIEV a trouuée.
—A mour de DIEV eſt ſi plaiſant profit
Et tãt d'hõneur, que ſeulɇ au cœur ſuffit, [Pſal. 106 ]
Elle le rend content (ie le puis dire)
Tant que rien plus ne veult, ny ne deſire
Car qui ha DIEV, ainſi qu'il le commande,
Oultrageux eſt, qui autre bien demande.
—Or ie vous ay par vne Foy latente :
Parquoy ie ſuis ſatisfaitɇ & contente.
Or vous ayie, mon Pere, pour defenſe
Des folies de ma trop longue enfance.
[41]
Or vous ayie, mon Frere, pour ſecours
De mes ennuyz, que ie ne trouue courtz.
Or vous ayie, mon Filz, de ma vieilleſſe
Le ſeul baſton, ſupport de ma foibleſſe.
Or vous ay ie l'eſpoux ſans fiction,
De tout mon cœur la ſatisfaction.
Puis que vous ay, ie quitte le ſurplus :
Puis q̃ vous tiens, ie ne vous laïsray plus. [Cãtic. 3.]
Puis q̃ vous voy, rien ne veux regarder,
Qui de vous voir me puiſſe retarder.
Puis que vous oy, autre ne veux iɇ ouyr,
Qui m'empeſchaſt de voſtre voix iouir, [Pſal. 84. Cantic. 3. 8.]
Puis que propos à vous ie puis tenir,
Autre que vous ne veux entretenir.
Puis qu'il vous plaiſt pres de vous m'approcher.
Pluſtoſt voudrois mourir, qu'autre toucher.
Puis que vous ſers, ie ne veux autre maiſtre :
Puis qu'à vous ſuis à autre ne veux eſtre.
Puis que mon cœur au voſtre auez vny,
S'il s'en depart, qu'il ſoit ſans fin puny :
Car plus dur eſt, que la damnation,
Sentir de vous la ſeparation.
Dix millɇ enfers n'eſtime tant de peine,
Que de vous perdrɇ vn ſeul iour la ſepmaine.
[42]
—Helàs, mõ Dieu, mon Perɇ & Createur, [Oraiſon a Dieu]
Ne ſouffrez pas l'ennemy inuenteur
De tout peché, auoir ceſte puiſſance,
Que par luy ſois hors de voſtre preſence : [Pſal. 37.]
Car qui a fait de la ſubſtraction
De voſtrɇ amour vrayɇ approbation
Il dira bien, qu'il vaudroit mieux en fer
Eſtre lié à iamais en Enfer,
Que retomber encor vn ſeul moment
Au mal, qui fait de vous l'eſloingnement,
O mon Sauueur, plus ne le permettez :
Mais en tel lieu, s'il vo⁹ plaiſt, me mettez,
Que par peché, mon amɇ, ou par folie,
De voſtrɇ amour iamais ne ſe deſlice.
—Or icy bas ne puis parfaitement
Auoir ce bien, qui me fait ardemment
De tout mon cœur en deſirer l'yſſue,
Sans craindre mort, pic, paelle, ny maſſue.
Car quelle peur de mõ Dieu puis ie auoir,
Veu qu'a paſsé par amour ſon deuoir,
Et a prins mort dont il n'auoit que faire,
Pour noſtre mort par la ſienne defaire ? [2. Tim. 1]
Mort eſt IESVS, en qui tous morts nous ſommes
Et en ſa mort fait viure tous ſes hommes.
Ie dy les ſiens, qui, de ſa paſsion
Ont par la Foy participation.
Car ou la mort, auant le grand myſtere
[43]
De ceſte croix, eſtoit à tous auſtere : [Eccleſiaſt. 41.]
Et n'y auoit cœur, qui n'en euſt frayeur,
Et regardant ſa facɇ & ſa rigueur,
Veu l'union, qui eſt de l'amɇ au corps,
Et l'ordonnancɇ & l'amour, & accordz,
Dont la douleur eſtoit du ſeparer :
Extremɇ acces pour tout deſemparer :
Depuis qu'il pleut au doux Agneau ſouffrir
Deſſus la croix, & pour nous là s'offrir, [Elaie 53.]
Sa grand' amour a allumé vn feu
En noſtre cœur ſi vehement, que ieu
Tout bõ Chriſtien doit la mort eſtimer,
Et l'un l'autre à mourir animer.
Et tout ainſi que peur nous retardoit,
Amour, defir demort donner nous doit.
Car ſi amour eſt au cœur, ſans mentir [1.Iean 4]
Il ne ſçauroit autre choſe ſentir
Si grand' ellɇ eſt, qu'lle tient tout le lieu,
Tout met dehors, rien n'y ſouffre q̃ Dieu.
Ou eſt amour vrayɇ & viue, ſans feinte,
Il ne ſouuiẽt de peur, douleur, ne crainte.
—Si noſtrɇ orgueil, pour hōneur acq̃rir,
Fait de la mort tant de moyens querir,
Si pour auoir vn plaiſir, qui tant couſte,
Lõ met de mort en oubly craĩtɇ & doute,
Si pour auoir des richeſſe ſon ſaoul,
Lon met ſa viɇ en danger pour vn ſoul :
[44]
Si le deſir de robber, ou tuer,
Battre, tromper, fait l'eſperit muer,
Tant qu'il ne voit de la mort le danger,
Pour faire mal, ou d'autruy ſe venger :
Si la force d'vne grand' maladie,
Ou la douleur d'vne melancholie,
Deſirer fait la mort, & ſouuent prendre
Par ſe noyer ſoudain, tuer, ou pendre :
(Car ſi grant eſt le mal, ou le defir,
Qu'il fait la mort pour liberté choiſir)
Si ainſi eſt, que ces grands paſsions
Pleines de mal, & d'imperfections,
De la mort font peu craindre le hazard,
Mais maintesfois leur ſemble venir tard,
Que doit dõc fairɇ amour iuſtɇ & louable
Bien obligéɇ, & pluſque raiſonnable,
Ny que fera l'amour du Createur ?
Doit elle point ſi fort bruſler vn cœur
Que par l'effort de tellɇ affection,
Ne doit ſentir nullɇ autre paſsion ?
Helàs ſi fait : car mort eſt choſɇ heureuſe [Pſal. 115.]
A l'ame qui de luy eſt amoureuſe : [Philip. 1.]
Et gratieuſɇ ellɇ eſtimé la porte,
Par qui il fault, que de ſa priſon ſorte.
Le dur chemin ne la ſçauroit laiſſer,
Par lequel va ſon eſpoux embraſſer.
—O mon vray DIEV, que ceſte mort eſt belle,
[45]
Par qui i'auray fin de toute querelle,
Par qui i'auray de vous fruition,
Et iouiray de voſtre viſion :
Par qui ſeray à vous ſi conformée.
Que l'y ſeray diuine transformée.
—O mort, par vous i'eſpere tãt d'hõneur,
Qu'à deux genoux en cry, ſouſpir, & pleur,
Ie vous requiers venez haſtiuement, [Pſal. 119]
Et mettez fin â mon gemiſſement.
—O heureuſes ames, filles treſſaintes, [Canti. 5.]
En la cité de Ieruſalem iointes,
Baiſſez voz yeux par miſeration,
Et regardez ma deſolation.
Ie vous ſupply q̃ vous vueillez pour moy
Dirɇ à mon Dieu, mon amy, & mon Roy,
Luy annonçant à chaſquɇ heure du iour,
Que ie languiz pour luy, de ſon amour.
O douce mort, par ceſtɇ amour venez,
Et par amour à mon DIEV memenez. [1.Cor.13]
O Mort, ou eſt icy voſtre pointure,
Voſtrɇ aguillon, voſtre rudeſſe dure ?
Helàs, ellɇ eſt de mes yeux diuertie,
Car en douceur, rigueur m'eſt conuertie,
Puis que par vous mon amy eſt paſsé,
Et ſur la croix pour moy mort treſpaſsé,
Sa mort ſi fort à mourir mõ cœur poulſe,
Que vous m'eſtes pour le ſuiuir bien douce.
[46]
O mort, ô mort, venez, quoy que lon die,
En ſemble mettrɇ auec l'amy, l'amye.
—Puis q̃ la mort m'eſt vie ſi plaiſante,
Que plus me plaiſt, qu'elle nem'eſpouẽte :
Craindre ne doy ſinon le iugement
(Qui vient apres) de DIEV, qui, point ne ment.
Tous mes pechés par ſa iuſte balance
Seront poifez, & mis en congnoiſſance. [Luc. 12. Mat.10.]
Ce que i'ay fait, mon penſer, ma parole,
Sera cõgnu, mieux eſcrit qu'en vn volle.
Penſer ne fault iamais, que Charité
Vueillɇ offenſer iuſticɇ & Verité :
Car qui aura veſcu cõmɇ infidele, [Pſal.7.]
Puny ſera de la peinɇ eternelle.
Treſiuſtɇ eſt DIEV, ſon iugement eſt droit,
Tout ce qu'il fait eſt iuſtɇ en tout ẽdroit.
Làs, ou ſuis ie, regardant ſa droiture,
Moy miſerablɇ & pourɇ creature ?
Veu que ie ſçay que toutes les iuſtices [Iob. 15.]
Des plus parfaitz, ſont ſi pleines de vices, [Micheas]
Que deuãt DIEV ſont ordes, fales, viles, [Efaie 64]
Voire trop plus qu'immundices des viles, [Pſal 129  & 37.]
Que ſera ce des pechéz que ie ſais,
Dont trop ie ſens importable le faix ?
[47]
Dire ne puis autre concluſion,
Sinon, que i'ay gaigné damnation.
Eſt ce la fin ? ſera deſeſperance
Le reconfort de ma grandɇ ignorance ? [Mat.19.]
Lás, mon Dieu, non : car la Foy inuiſible
Croire me fait que tout mon impoſsible
Eſt tresfacilɇ à vous : tant que mon rien
Conuertiſſez en quelque œuure de bien. [Rom. 5.]
Donc, Monſeigneur, qui me condénera ? [Rom. 3.]
Et quel luge iamais me damnera,
Quand celuy là, ꝗ m'eſt donné pour Iuge, [Pſal.89.]
Eſt mon Eſpoux, mon Perɇ & mon refuge ?
—Pere, mais quel ? qui iamais ſon enfant
Ne veult damner : mais l'excuſe & defend.
Et puis, ie voy n'auoir accuſateur
Que IESVS CHRIST, qui eſt mon Redempteur
Qui par ſa mort nous à reſtitué
Noſtrɇ heritage & s'eſt conſtitué [1.Iean 2.]
Noſtre aduocat, deuãt DIEV preſentãt [1. Tim. 2]
Ses mèrites : qui ſont, & valent tant,
Que ma grand' debtɇ en eſt ſi ſurmontée
Que pour rien n'eſt en iugement coptée.
—Mon redempteur, voicy vn bien grãd cas,
Peu ſe trouuɇ il de ſi bons Aduocatz !
[48]
Doux IESVS CHRIST, c'eſt à vous, que ie doy, [Eſaie. 53.]
Car vous priez & plaidoyez pour moys [Hebr. 7.]
Et qui plus eſt, quand poure me voyez [Rom. 8.]
De voſtre bien ma grand'debte payez.
O de bonté mer, abiſmɇ, & deluge,
Mon Pere ſaint, daignez eſtre mon iuge,
Qui ne voulez voir la mort du pecheur, [Ezech. 18.]
O IESVS CHRIST, des ames vray peſcheur, [Matt 4.]
Et ſeul Sauueur, amy ſur tous amis,
Mon aduocat icy vous eſtes mis,
Parlant pour moy, me daignãt excuſer,
Ou me pouez iuſtement accuſer.
—Plus ie ne crains de nul eſtre deffaite,
Car du tout eſt Iuſtice ſatisfaite.
Mon doux Eſpoux en ha fait le paiment
Si ſuffiſant, & tant abondamment,
Que rien ne peult ma iuſtice vouloir
Que de luy ſeul elle ne puiſſɇ auoir :
Car il a prins tous mes pechés ſur ſoy, [1. Pet. 2.]
Et ma donné ſes biens, comme ie croy.
—Quand voz vertuz, mon Sauueur, preſentez,
Certes aſſez Iuſtice contentez.
Quand elle veult mes vices reprocher,
Vous luy monſtrez, qu'en voſtre propre chair
[49]
Vous les auez portez de bon courage,
Par l'vnion de noſtre mariage :
Et ſur la croix, par voſtre paſsion
En auez fait la ſatisfaction.
Et qui plus eſt, par voſtre Charité
M'auez donné, ce qu'auez merité.
Parquoy voyant voſtre merite mien,
Iuſtice plus ne me demande rien : [Pſal. 84.]
Mais ſa fœur Paix (cõme toutɇ appaiſee
Vous regardant) eſt doucement baiſee.
—Du iugement n'auray donc plus de craintes,
Mais par deſir trop plus q̃ par cõtrainte
L'heure i'attens, que mon iuge voiray,
Et iugement iuſte de luy oyray.
Si ſçay ie bien, que voſtre iugement
Eſt ſi treſdroit, qu'il ne fault nullement :
Et congnois bien mon infidelité,
Digne d'Enfer, & ſa crudelité.
Si ſeulement mon merite regarde,
Rien ie ne voy, qui de ce feu me garde.
Il eſt tout vray, qu'il n'eſt que pour le Diable,
Et n'eſt point fait pour l'hõme raiſonnable,
Mais toutesfois, s'il amis ſon eſtude
De l'ennemy prendre ſimilitude,
C'eſt bien raiſon, que (comme luy) il ſoit
Retribué du loyer qu'il reçoit.
[50]
—Car ſi l'homme par contemplation,
Amour, vertu, bonté, perfection,
De l'ange tient, & à la fin herite
Au ciel, le lieu de ſemblable merite,
Le vicieux en Enfer eſt puny,
Auec celuy, à qui il s'eſt vny. {[Sapien.18]}
Puis qu'à Satan du tout s'eſt comparê,
Il tient le lieu qui luy eſt preparé. {[Matt.25.]}
Cecy bien peu mon eſperit conforte,
Penſant des deux la differente ſorte.
Nier ne puis, qu'au mauuais ne reſemble,
Trop plus qu'au bon : parquoy ie crains & tremble :
Car la viɇ eſt de l'ange ſi celeſte,
Que rien n'en tiens : cela ie le proteſte.
Mais de l'autre, i'en ay tant de ſemblance,
Tant de malice, & tant d'acouſtumance,
Que de ſon nial, de ſa peinɇ, & tourment,
Participer doy par vray iugement.
—Grand, & trop grand eſt le cruel peché,
Qui en Enfer m'a ſi fort attaché.
Enfer eſt fort, ne laiſſant rien faillir,
Et ſi ne craint, qu'on le viennɇ affaillir.
Le Fort eſt fort, mais quand le plus fort vient,
Le Fort ne ſçait, que ſa force deuient.
Peché eſt fort, qui en Enfer nous meine :
Et ne voy nul, qui par meritɇ ou peine
[51]
Ayt iamais ſçeu vaincrɇ & tuer ce Fort,
Fors celuy ſeul, qui ha fait tel effort
Par Charité, que mort, humilié, [Ephe.4.]
Son ennemy à vaincu & lié,
Enfer rompu, & brisé ſon pouoir :
Dont maintenãt ne peult puiſſancɇ auoir
De plus tenir captivɇ & en tutellɇ
L'ame qui eſt enuers ſon DIEV fidele.
Parquoy croyãt de luy la grand'vertu :
Enfer, peché, ie n'eſtimɇ vn feſtu.
Dequoy me nuyt peché, ſinon de mieux
Monſtrer mon DIEV miſericordieux,
Fort, & puiſſant entierement vainqueur
De tout le mal qui eſt dedens mon cœur !
Si mon peché pardonné, eſt la gloire
De mon Sauueur, pareillemẽt puis croire,
Qu'auſsi la miennɇ eſt en ce augmentée,
Puis qu'en luy ſuis inſereɇ & entée.
Son honneur ſeul honnore tous les ſiens,
Et ſon th{r}eſor emplit chacun de biens.
—Enfer eſt donc par luy du tout deſtruit,
Peché vaincu, qui tant ha eu de bruyt.
Goulu Enfer, ou eſt voſtre defenſe ?
Vilain peché, ou eſt voſtre puiflance ? [1.Cor. 15]
O mort, ou eſt icy voſtre victoire,
Voſtrɇ aguillon, dont tãt eſt de memoire ?
En nous cuydãt dõner mort, donnez vie,
Et le rebours faites de voſtrɇ enuie.
[52]
Et vous, Peché, qui à damnation
Voulez tirer tous, ſans remiſsion,
Vous nous ſeruez d'eſperon, & d'eſchelle,
Pour atteindre Ieruſalem la belle.
Faire cuydant par maligne nature
Au Createur perdre ſa creature.
Par ſa grand gracɇ auancez ſon retour,
Et à ſon DIEV la faites, par amour,
Plus que iamais reuenir humblement, [Rom. 5.]
Et le ſeruir, & aymer doublement.
Sa grand bonté vous fait perdre la peine,
Que vous prenez le long de la ſepmaine,
Parquoy Enfer pas n'a eu tout le nõbre
Qu'il pretendoit par vous : pource que l'vmbre,
Et la vertu de ceſte paſsion
Eſt à l'eſprit telle protection,
Qu'elle ne doit auoir ne peur ne doute
Dɇ mort, Peché, ne l'Enfer vne goute.
—Ya il rien, qui me puiſſe plus nuire,
Si Dieu me veult par Foy à luy conduire ?
I'entens la Foy toute telle, qu'il faults,
Digne d'aniour lenom du dod'erhault : [Ephe. 2.]
Foy, qui vnit par Charité ardente,
Au Createur ſa treshumble ſeruante.
Vniɇ à luy, ie ne puis auoir peur,
Peine, trauail, ennuy, mal, ne douleur :
Car auec luy, croix, mort, & paſsion
[53]
Ne peult eſtre que conſolation.
Trop foible ſuis en moy : en DIEV tresforte :
Car ie puis tout en luy, qui me conforte : [Phili. 4.]
Son amour eſt ſi fermɇ, & pardurable,
Que pour nul cas elle n'eſt variable.
—Qui ſera ce donc qui me tirera
Deſa grace qui m'en ſeparera ?
Certes du Ciel la treſgrande hauteur,
Ny de L'Enfer l'abiſme, & profondeur,
Ny la largeur de toute ceſte terre,
Mort, ne Peché qui tant me fait de guerre,
Ne me pourront ſeparer vn ſeul iour
De la grande charité, & amour, [Rom 5.]
Que mon pere, par IESVS CHRIST, me porte : [1. Cor. 14]
Car ſon amour eſt de ſi bonne forte,
Que ſans l'aymer il m'aymɇ, & en l'aymãt,
Par ſon amour ſentz l'aymer doublemẽt,
Mon amour n'eſt pour l'aymer, mais la ſienne
En moy l'ayme, que ie ſentz cõme miẽne.
—Il s'ayme donc en moy, & par m'aymer
Il fait mon cœur par amour enflammer.
Per ceſtɇ amour il ſe fait aymer tant,  {dúvida : per ou par}
Que ſon effect (non moy) le rend cõtent.
Se contentant, touſiours il multiplie
Trop plus l'amour, qu'amour ne luy ſupplie.
[54]
—O vray amant, de Charité la ſource,
Et du threſor Diuin la ſeule bourſe,
Doy{-}ie penſer, ny oſerois{-}ie dire,
Que c'eſt de vous ? le puis-ie bien eſcrire ?
Voſtre bonté, voſtrɇ amour ſe peult elle
Bien conceuoir de perſonne mortelle ?
Et s'il vous plaiſt vn petit l'imprimer
Dedens vn cœur, la peult il exprimer ?
Certes nenny : car ſa capacité
N'eſt pour tenir la grandɇ immenſité
Qui eſt en vous : veu que viue raiſon
Nous monſtre bien n'auoir cõparaiſon
De l'infiny à la choſe finie. [Pſal. 14]
Mais quãd à luy par amour eſt vnie,
Si remply eſt ſon Rien d'vn peu de tout,
Qu'à declarer ne peult trouuer le bout,
Plus ha de biẽ, qu'il n'en peult ſouſtenir,
Parquoy il croit tout le monde tenir
—Quand le Soleil d'vne ſeulɇ eſtincelle
Aueugle l'œil, ſa grand lumiere cele :
Mais demandez à l'œil qu'il ha ſenty,
Il dira tout, mais il aura menty
Car aueugle de petite lumiere,
Il ne peult voir la grand clarté entiere :
Et toutesfois demeure ſi content,
Qu'aduis luy eſt s'il en auoit autant,
N'eſtre puiſſant pour pouoir endurer
[55]
Ceſte clarté, qu'il ne peult meſurer.
—Auſsi l'Eſprit, qui par façon ſubtile
Sent de l'amour de DIEV vne ſcintille,
Trouue ce feu ſi grand, & ſi terrible.
Si doux, ſi bon, qu'il ne luy eſt poſsible
Dire que c'eſt d'amour : car vn petit
Qu'il à ſenty, rend tout ſon appetit
Si ſatisfait, & non moins deſirant,
Qu'il eſt remply, & vit en ſouſpirant. [Eccleſiaſti. 24.]
Le cœur ſent bien, que trop il ha receu :
Mais en ce trop, tel deſir ha conceu,
Que ſans ceſſer deſire receuoir
Ce qu'il ne peult, ny n'eſt digne d'auoir.
Il congnoit bien indicible ſon bien :
Et veult le plus, ou il ne congnoit rien.
Sentir ne peult quel eſt ſon bien vraîmẽt,
Et ſi ne peult penſer ſon ſentement.
—Le dire donc n'eſt pas en ſa puiſſance,
Puis que du feu il n'ha la congnoiſſance,
D'amour ne ſçait bien au vray diffinir,
Qui la cuydé toutɇ en ſon cœur tenir,
Bienheureux eſt, qui en ha tel exces :
Que dire peult, Mon DIEV, i'en ay aſſez.
Qu'il ha en ſoy, il n'en ſçauroit parler,
(Craingnant partant de la laiſſer aller)
Sinon faiſant l'edification
De ſon prochain, à ſa ſaluation.
—L'{i}mpoſsible me ſera donques taire :
[56]
Car il n'eſt ſaint ſi parfait, ou auſtere,
S'il veult parler de l'amour du treshault,
De ſa bonté, douceur, de ce qu'il vault,
De ſes graces, de ce qu'à luy ſeul touche,
Qui baiſſant lœil, il ne ferme ſa bouche.
—Moy donques ver de terre, moins que riens,
Et chienne mortɇ, ordure de ſiens,
Ceſſer doy bien parler de l'altitude
De ceſtɇ amour : mais trop d'ingratitude
Seroit en moy, ſi n'euſſe rien eſcrit,
Satisfaiſant à trop meilleur eſprit.
Car de celer les biens d'vn ſi bon maiſtre,
C'eſt vn forfait, qui aſſez ne peult eſtre
A droit puny, ſans l'eternel licol.
Parquoy venez, ô bienheureux ſaint Pol,
Qui bien auez gouſté de ce doux miel, [Actes. 9. & 2. Cor. 12.]
Trois iours ſans voir, rauy iuſqu'au tiers ciel,
Vueillez ſupplier mon ignorãcɇ & faute,
Qu'auez vous ſceu de viſion ſi haute ? [Rom.11.]
—Oyez qu'il dit : O indicible hauteſſe,
Du grand threſor de diuine richeſſe
De la fontaine & ſource de ſcience
Hautɇ, & diuinɇ, & toute ſapience,
Voz iugementz ſont incomprehenſibles
Et voz ſentiers, ſelon tous noz poſsibles
A tous noz ſens inueſtigables ſont.
[57]
—O bõ ſaint Pol, voz paroles nous font
Bien esbahis, que vous ſi treſſçauant
D'vn tel ſecret ne parlez plus auant.
Mais oultrɇ encor dites, de ceſtɇ amour
Qu'eſperõs nous en auoir quelque iour ?
Eſcoutez le voy la qu'il nous en dit :
—Onques nul œil d'hõme mortel ne veit, [1.Cor.2]
Et ſi ne ſceut oreillɇ onques entendre,
Ne dens le cœur, tant ſoit il bon deſcendre
Ce que DIEV ha preparé, & promis
A la parfin à tous ſes bons amis.
—N'en direz vo⁹ plus oultre ? Certes nõ.
Ce qu'il en dit encores n'eſt, ſinon
Pour mieux nous fairɇ eſtimer & aymer,
Ce qu'il ne peult declarer, ne nommer :
Tirãt noz cœurs, noſtrɇ amour, & eſpoir
A deſirer ce qui ne ſe peult voir.
Que dyie voir ? mais penſer, ny ſentir :
Qui rend content de mourir vn martyr.
—O treſgrand don de Foy, dont tel bien vient,
Que poſſeder fait, ce que lon ne tient !
Foy donnɇ eſpoir par ſeure Verité,
Et met en nous parfaite Charité.
Et Charité eſt DIEV comme ſçauons. [1.Iean 4]
Si en nous eſt DIEV auſsi nous auons,
Il eſt en nous, & treſtous en luy ſommes.
[58]
Tous sõt en luy, & luy en tous les hõmes,
Si nous l'auons par Foy, tel eſt l'auoir,
Que de le dirɇ en nous n'eſt le pouoir.
—Dõc attendu qu'vn ſi treſgrãd Apoſtre,
Comme ſaint Pol, n'a voulu parler oultre,
Suyuant le trac de ſa treſſagɇ eſchole
Ie me tairay : mais ſuiuant ſa parole,
(Bien q̃ ie ſois fein, poudrɇ, ordurɇ, & fange)
Ne puis faillir à rendre la louenge
De tant de biens, qu'auoir ie ne merite,
Qui'l luy plaiſt fairɇ à moy ſa MARGVERITE.
—Au ROY DV CIEL, immortel, inuiſible, [1.Tim.1.]
SEVL DIEV puiſſant, & incomprehenſible,
Soit tout honneur, gloire, louengɇ, amour
A tout iamais, es ſiecles ſans ſeiour.
FIN.
|—|—|—|—|—|—|—|—|—|—|—|—|—|—|—|—|—|—|—|—|—|—|
[59]
Diſcord eſtant
en l'homme par la contrarieté de
l'Eſprit & de la Chair, & paix
par vie ſpirituelle.

NOble d'Eſprit, & ſerf fuis de nature,
Extrait du ciel, & vile geniture,
Siege de Dieu, vaiſſeau d'iniquité,
Immortel ſuis, tendantà pourriture,
Dieu me nourrit, en terre eſt ma paſture,
Ie fuy le mal, en aymant forfaiture, [Gal.5.]
I'ay me raiſon en fuyant equité.
Ie croy en Dieu, & du tout ie me croy :
En Dieu me fie, & ie n'ay point de Foy :
Sõ vouloir veux, & mõ vouloir me plaiſt, [Rom. 7.]
Loy m'eſt à gré, ie deteſte la Loy :
le vy en paix, ie vy en grand deſroy,
En ne m'aymant, ie n'aymɇ autre que moy :
L'ayme tout bien, & tout bien me deſplaiſt.
—Ie ne fais pas le bien que ie veux faire,
Souuent commencɇ, & ie ne puis parfaire :
Mõ bõ vouloir n'eſt en moy le plus fort :
Et qui pis eſt, pluſtoſt ſais le contraire :
En ayant mal, ie me metz a meffaire,
Parquoy voy bien Loy eſtré ſalutaire :
[60]
Mais vif d'Eſprit, quant au corps, me fentz mort.
—Ie fais le mal, mais le mal ie ne fais :
Car mon vouloir contredit à mes faitz.
Qui fait ce donc inhabitant peché
Dedens la chair ſource de tous meffaitz :
Et lequel rend hommes ſi imparfaitz,
Qu'eſprit y eſt (ſoit il des plus parfaitz).
Souuent greué, & touſiours empeſché. [Sapié 9.]
—Et de ce vient, que bataillɇ obſtinée [Iob 7.]
Eſt dedens l'homme, & ne ſera finee,
Tant qu'il aura vie deſſus la terre :
Si la Chair peult, ſera ſa deſtinee,
En enſuyuant ſa fourcɇ & ſa lignee,
Et par l'Eſprit ne ſera terminee.
Viure nous faut eſtãs touſiours en guerre
—O Eſperit, immortellɇ eſtincelle, [Iean 3.]
Rayon lu{y}ſant de clarté ſupernelle,
Touſiours eſtant plaiſant, & pacifique :
O toy Chair, homme vieil & rebelle,
Natiſ peché, d'ou vient nature telle,
Que n'accordez : dõt ay guerre mortelle :
Car guerre n'eſt pire, que domeſtique.
—La Loy de Dieu eſt à l'Eſprit duyſante :
La Loy de Chair eſt autre, & repugnante.
Captiſ me tient, & ſubiet à tout vice [Rom. 7.]
Eſprit par Foy fait l'amɇ à Dieu plaiſante
Chair a peché la rend obeiſſante,
[61]
Qui m'oſtera du corps ou la mort hanter [Rom. 7.]
Grace de Dieu, par Ieſus Chriſt propice.
—Car les humains n'ont poſsibilité
Pouoir guarir ceſte fragilité :
De ce ie n'ay en eux eſpoir, n'en moy.
Bref, le ſalut del' hommɇ eſt vanité. [Pſal.59.]
Venons à CHRIST duquel la Charité,
Nous a ſauuez par liberalité.
Du damnement de peché, & de loy.
—Verbe Diuin, Ieſus Chriſt Saluateur, [Rom. 8.]
Vnique filz de l'Eternel autheur
Quant à naturɇ, aiſné, non adoptif,
Premier, dernier, de tous inſtaurateur.
Eueſquɇ, & Roy, puiſſant triumphateur,
Et de la mort par mort liberateur,
Duquel auons & l'eſtrɇ, & le motif.
—Pour tous pecheurs vraye redemption,  [1.Cor. 1.]
Grace, ſalut, ſanctification,
(Qu'auez acquis en nature mortelle).
Sera pour ceux, leſquelz ſans fiction,
Auront de vous par Foy cognition :
Donnez la nous pour vaincrɇ affection [Rom. 7.]
De chair, qui n'ha aucun bien dedẽs elle. [Iean 1.]
L'hõmɇ eſt par Foy fait filz du {C}reateur : [Gal. 3. 4.]
L'hõmɇ eſt par Foy iuſte, ſaint, biẽfaiteur : [Rom. 5.]
L'hõmɇ eſt par Foy remis en innocence :
L'hommɇ eſt par Foy, Roy en CHRIST regnateur,
[62]
Par Foy auons l'Eſprit Conſolateur
Vniz au Perɇ, & au Mediateur :
Par Foy i'ay Chriſt, & tout en affluence.
—Car quand le Perɇ en ſapitié profonde [Rom. 8.]
Feit de ſon filz donation au monde,
Il le donna auecques tous les biens.
De tous pechés ſa iuſtice nous munde :
Ellɇ eſt à moy, & en elle me fonde.
Qui eſt de nous, qui en larmes ne fonde,
D'auoir telz dõs, qui de ſoy n'auoit riens ? [Oſee. 2.]
—L'Amɇ ha eſpoux Chriſt par fidelité :
Ceſt mariagɇ, & en ceſtɇ vnité
Eſt grand myſterɇ : or Loy de mariage [Ephe.5.]
Fait, que tous biens ſont en communité :
Mes pechés ſont ſur ſon humanité :
Ie prens de luy ce qu'il ha merité,
Pour luy ne fut, mais pour l'humain lignage.
—L'Eſpoux ſe doit pour l'Eſpouſɇ expoſer
Iuſques à foy de vie depoſer
Pour la garder : Ieſus l'ha ainſi fait. [Ephe. 5.]
Que doit l'Eſpouſɇ à ce ſoy compoſer
Qu'amante Foy la face repoſer
Toutɇ en l'Eſpoux. Or no⁹ fault diſpoſer
Viurɇ en Foy tellɇ : & aurons bien parfait.
—Car iugement aucun ne ſe fera [Rom. 8.]
Sur celuy, qui par Foy en Chriſt fera,
Selon l'Eſprit, non ſelon Chair viuant.
Mais declarez ce, par Eſprit viura,
[63]
Non ſelon Chair, & ſi ne pechera.
Qui eſt celuy ſeul, qui s'en gardera ?
Si iuſte n'eſt qui ne viuɇ en pechant.
—Qu'appellez vous viure charnellemẽt ?
Qu'appellez vous ſpirituellement ?
N'eſtre pecheur ? qui ainſi le prendroit,
Spirituel n'auroit vn ſeulement
En tous viuans : parquoy friuolement
Dieu monſtreroit des biens ſi largement,
En promettant, ce que ia n'aduiendroit.
—Ie dy viure Spirituellement, [Gal 5.]
Cil qui vers Dieu hamis ſon penſement,
Fiancɇ, & Foy, dont vient la Charité.
Combien que tel, par natiſ mouuement
Baillɇ à peché par fois conſentement,
Ne laiſſera pour ceſt empeſchement
Son Eſperit, ne ſa fidelité [Habacu. 2.]
—Comme la nef en haute mer menée,
Souuentes fois eſt par vent deſtournée,
Ce nonobſtant elle vient à ſon port :
Et la noblɇ entɇ en tronc ſauuagɇ entée
Portera fruit : combien que retardée
Soit par iettons de ſilueſtre portée :
Coupper les fault, qu'ilz ne montent trop fort.
—Mais l'hommɇ eſt dit viure Charnellement, [Rom. 8.]
Qui à la Chair s'addonnɇ entierement,
Laiſſant du tout l'Eſprit ſon directeur :
[64]
Et en ce mondɇ ha tout ſon penſement,
Ne deſirant que temporellement,
Ou ſuit ſes ſens trop beſtialement,
Tel eſt Charnel, & de Chriſt cõtempteur.
—Qui ſuit la Chair, à DIEV neſçauroit plaire :
Qui ſuit la Chair, il eſt à Dieu cõtraires [Rom. 8.]
Qui ſuit là Chair, il n'eſt point filz de DIEV. [1. Iean 3.]
Qui ſuit l'Eſprit, ꝑ luy ne peult deſplaire
Qui ſuit l'Eſprit, bõnes œuures ſçait faire [Gal 5.]
Qui ſuit l'Elprit, il ſçait la Loy parfaire :
C'eſt tel Eſprit, ou liberté, ha lieu. [2.Cor.3.]
—Or prions Dieu no⁹ donner la prudẽce
De faire tant que l'Eſprit ay tregence
Deſſus la Chair, & la mattɇ, & domine :
S'il nous viẽt bien, gardons trop de licẽce,
S'il nous vient mal, prenons en patience :
Si Chair nous poingt, demãdõs cõtinẽce :
En implorant gracɇ & faueur Diuine. {dúvida}
—Et ſi faillons par charnellɇ infolence,
Tournons deuers l'infallible clemence, [1.Iean 2.]
Dolentz d'auoir eſté deſordonnez :
Et retenons & Foy, & confidence,
Au moins vain crons ayans ceſte defenſe,
Encor q̃ nous avons fait maintɇ offenſe,
Puis qu'â peché, ne nous ſommes dõnez.
FIN.
[65]
Oraiſon de la
ME FIDELE, A SON
SEIGNEVR DIEV.
*
SEigneur, duquel le ſiege, ſont les Cieux :
Le marchepied, la terrɇ, & ces baslieux :
Qui en tes bras encloz le firmament,
Qui es touſiours nouueau, antiquɇ & vieux,
Rien n'eſt caché au regard de tes yeux :
Au fonds du roc tu vois le diamant,
Au fonds d'Enfer ton iuſte iugement,
Au fonds du ciel ta Maieſté reluire,
Au fonds du cœur le couuert penſement,
Qui eſt celuy qui te voudroit inſtruire ?
—Plus qu'vn eſclairton œil eſt importable,
Plus qu'vn tonnerrɇ eſt ta voix effrayable,
Plus qu'vn grãd vent ton eſprit no⁹ eſtonne,
Plus que fouldrɇ eſt ton coup ineuitable,
Plus que Mort eſt ton irɇ eſpouentable,
Plus de nul feu ton courroux peine donne :
Tu penſɇ & veux, & fais, & ſi ordonne
Ce qui te plaiſt : tuer, reſuſciter,
[66]
Eſt en ta main, dont l'œuurɇ eſt touſiours bonne :
Qui eſt le ſot qui penſɇ y reſiſter ?
—Plus qu'vn Soleil ton regard eſt luiſant,
Plus qu'vn beau iour ton viſagɇ eſt plaiſant,
Plus que roſeɇ au cœur ton eſprit doux,
Plus ton parler qu'vn vẽtau chaud duiſant,
Plus ton Amour le noſtrɇ eſt conduiſant
Qu'vn cler ruiſſeau qui nous emporte tous
Au treſſeur port, ou nous attend l'Eſpoux :
Dont le doux bruit rend le cœur endormy,
Bonté, beauté, & ſens, ſe monſtrɇ à nous :
Qui eſt le fol qui n'en veult eſtrɇ amy ?
—Qui eſt le fol qui cuide conſeilles
Celuy duquel lon doit eſmerueiller
La grand vertu & haulte ſapience ?
Qui peult l'eſprit eſueillant, eſueiller,
Qui ne doit point ny ne peult ſommeiller ?
Qui apprendra ſçauoir à la ſcience ?
Qui eſmouura la longue patience
Deuant le temps de luy determiné ?
Nul qui aura dedens ſa conſcience
L'eſprit duquel tout eſt illuminé.
—Quand il formoit les Cieux par ſa parole,
Le feu & l'air, la Terrɇ, & l'eau tant molle,
Qui le ſeruoit à ſi grandɇ ceuure faire ?
Quand tant d'Eſleuz eſcriuoit en ſon rolle {dúvida}
Quel ſeruiteur eſtoit ſon prothocole,
Pour n'oublier ce qu'il vouloit parfaire ?
[67]
Mais qui baillé luy ha tout l'exemplaire
De tant d'oyſeaux, de beſtes & poiſſons :
O, le Cuider, il vous fault icy taire,
Celuy qui ſeme, fait auſsi les moiſſons.
—Seigneur, Cuider ha voulu entreprendre
De ta hauteur, ſens, & puiſſancɇ entendre,
Et deuiſer de tes graces & biens :
Mais il auroit beſoing premier d'apprendre
Que c'eſt de luy, & dedens ſoy deſcendre :
Lors trouueroit que s'il eſt, il eſt riens.
Rien que peult il ? moindrɇ eſt que fangɇ & fiens.
Mais ſi ce Rien au vray ſe congnoiſſoit,
Rien & toy Tout failliroit des liens,
Ou le Cuider le poure Rien deçoit.
—Tu aymes tant ta gloirɇ & ton honneur,
Que tu en veux à ceux eſtre donneur
Que rien en eux ne congnoiſſent de bon :
Car confeſſans Rien leur Amɇ & leur cœur,
Quand de toy ont la diuine liqueur,
Diſent que c'eſt purement de ton don.
Et de tant plus leur donnɇ en abandon
Grace pour gracɇ, & plus leurs cœurs s'abaiſſent,
(En demãdãt, cõme pecheurs pardon)
Car tout ce bien venant de toy confeſſent.
—O Donateur de graces ſans meſure,
Ceſte clarté de verité tant pure
Enuoyɇ au cœur qui ne te c{h}erche pas : {dúvida : " : " ou ","?}
[68]
Tu luy fais voir du peché la laidure,
Et de ſon Amɇ, & de ſon corps l'ordure,
Et le profund d'Enfer iuſquɇ au plus bas.
Là ou il eſt, les liens & les laz
Par le menu, lors fais l'ame captiue
De pres compter : mais en fin tu rabbas
Ainſi qu'il plaiſt à ta bonté naïue.
—L'amɇ eſt ſans yeux, car elle ne peult voir,
Et ſon oreillɇ eſt ſans aucun pouoir
De rien ouyr : & muettɇ eſt ſa bouche,
S'il ne te plaiſt par ton tresbon vouloir
L'illuminer, & luy faire ſçauoir
Que mortɇ ellɇ eſt pl⁹ qu'vne vieille ſouche,
Morte ſe voit quand ta clarté la touche,
Ellɇ oyt ta voix, luy ouurant les oreilles :
Si ton eſprit dens ſa bouche s'approche,
Elle ne fait que louer tes merueilles.
L'aueugle voit mais non pas de ſa veüe,
Son œil charnel commɇ vne beſte nue
Ne peult rien voir ſinon l'extérieur,
Mais ta clarté & donneɇ & receue
Par ta bonté, & par ton don conceue,
Luy ouurel'œil pour voir l'interieur.
Lors il te voit comme ſuperieur,
Dieu tout en tous, de tous la vie & l'eſtre,
Et luy de tous damnez l'inferieur,
Rien, en la main de ta puiſſante dextre.
—Se Sourd qui ha ſon oreille fermée
[69]
Par non chaloir en erreur confermée,
Eſt cler oyant, qui d'ouyr n'eſtoit digne.
Naturɇ en luy par toy eſt reformee,
Et en la tiennɇ eſt ſi bien transformee,
Qu'il oyt : mais c'eſt de l'ouye diuine.
Il oyt ma voix gracieuſɇ & benigne,
Par ceſte voix te congnoit ſon Paſteur,
Luy ta Brebis, qui de crier ne fine,
Làs, ie periz ſans toy, mon Saluateur.
—Le Muet donc à qui parole fault,
En ceſte chair parlɇ & crie bien hault,
Quand en ſa bouche à ta parole viue
Il ſe confeſſɇ & congnoit ſon default,
Et qu'il eſt rien, qui nulle choſe vault
Et toy, Seigneur, bonté purɇ & naïue,
Il criɇ à toy remply d'amour actiue,
Demandant l'eau du don tant deſirable.
L'ayant receu, ſon Amɇ eſt ententiue
A ſans ceſſer crier, DIEV eſt aymable,
Mais ceſte voix de Iacob qui s'eſtime
Le plus petit, le dernier & l'infime,
A toy Seigneur & Perɇ eſt agreable.
Car du plus bas iuſquɇ au hault de la ſyme
Ta main le cherchɇ, & l'eſpreuuɇ, & le lime :
Mais rien ne voit à ceſte voix ſemblable.
Car de la peau tant dignɇ & admirable,
De ton cher filz, l'ha ſi bien reueſtu
Ta ſapiencɇ & bonté ſecourable,
[70]
Que tu n'y peux trouuer que ta vertu.
—Seigneur, Seigneur, quelle eſt ta charitê, {dúvida}
Voyant celuy qui n'a rien merité,
Et qui n'eſt Rien, luy donner congnoiſſance
De ce qu'il eſt ? puis de ta verité
De ton Amour, parolɇ, & purité
Tu le remplis en treſgrandɇ abondance.
Tu le reueſtz par ſi bellɇ ordonnance
Du veſtement qui cœuure tout peché,
Non ſeulement comme par apparence,
Mais qui le rend mort en lieu de caché.
—Ceſte voix là, va criant n'auoir Eſtre
Sinon toy ſeul, ſon ſeigneur & ſon maiſtre :
Par les deſertz ſe fait tresbien ouyr,
Diſant, ô cueur dur, rural & champeſtre,
Deſliez vous de voſtre vieux cheueſtre,
Prenez le ioug qui vous peult reſionyr,
Par ſa douceur il vous ſera iouyr
Du bien que DIEV prometà ſes Eluz.
Mais qui voudra ce ſeruice fouyr
Sera fait ferfaux eternelz palus.
—Ceſte voix la de ſoy ne fait la feſte,
Ny ne dit rien forgé dedens ſa teſte,
Ny ne ſe fait prophete, iuſtɇ, ou ſaint :
Mais vn chacun à congnoiſtrɇ admonneſte,
Que le ſeul Saint, bon & iuſtɇ, & honneſte,
Ceſt DIEV tout ſeul, ꝗ n'eſt forgé ny paint
La main duquel à donner ne ſe feint
[71]
A ſon Eleu ſa treſdeuce promeſſe :
Au Reprouué, en ſon peché eſteint,
Le lieu ou eſt, immortelle triſteſſe.
—Qui eſt la voix qui ſi hautement crie,
Qui ſi tresbien & humblement prie,
Qui eſt ouyɇ, & pour ſa reuerence
Eſt exauceɇ, & ſi ſemble perie :
Quant à la chair, niſɇ à la moquerie,
De tous voyans en treſpourɇ apparence ?
Làs, c'eſt l'amour ou giſt noſtrɇ eſperance :
Qui a crié, ſi hault dedens la Croix,
Que nous auons de tous maux deliurance
Par ſa vertu, & ainſi ie le crois.
—Et ceſte voix encore criɇ en nous,
Poſtulɇ en nous, & nous fait à genoux,
Par vn ſouſpir qui eſt inenarrable,
Sans craintɇ aller à toy, Pere, tant doux,
Te demander ton Filz pour noſtrɇ eſpoux;
Dedens lequel eſt ton Amɇ immuable,
Et tous tes biens ô bonté incroyable,
Qui ton eſprit nous donnes pour prier,
Duquel la voix te rend doux & placable,
Tant qu'au criant ne peux le don nier,
Tu œuurɇ en nous : parquoy noſtrɇ œuurɇ  eſt bonne,
Quãd nous ſçauons q̃ tu l'œuure & ordõne.
Mais tu te plais ſi fort en ton ouurage,
Que tu parfais l'œuurɇ, & puis la couronne
[72]
A ton honneur, dont la gloirɇ enuironne
De millɇ honneurs, & gloire dauantage :
Mais le Proufit de ce bon labourage
En eſt à nous, qui t'en donnons l'honneur,
Plus t'en rendons, plus de ton heritage,
Et de tes biens enuers nous es donneur.
—Ton don deſcend, & puis retournɇ à toy,
En deſcendant en vn autrɇ, ou en moy,
Te monſtre bon, humble, doux, gracieux :
Car tu deſcends, toy Dieu, Seigneur, & Roy,
En ceſte ordurɇ, & vilain deſarroy
Pour la purger, & conuertir en mieux :
Puis la ioingnant à toy, remontɇ aux cieux,
En te monſtrant Perɇ & paſteur paiſſant,
Ta Brebis metz hors de ſon Adam vieux,
En la ſauuant de ce Loup rauiſſant.
—Ceſte deſcente qui monſtre ta bonté,
Par la quellɇ eſt noſtre mal furmonté,
Te donnɇ honneur & immortelle gloire.
Mais le proufit (quand tout eſt bien compté,
Voyant par toy noſtrɇ ennemy domté,
Et nous tirez de priſon ordɇ & noire,
Voirɇ & portez pour ſigne de victoire
A toy, qui as l{'}ouurɇ entiere parfaite)
En eſt à nous, qui nous fais en toy croire,
Et demeurer par alliance faite.
—Si ceſtɇ Amour dont te deuons aymer
Venoit de nous, lon pourroit eſtimer
[73]
Qu'elle ſeroit bien courtɇ & fort petitɇ :
Mais ſi l'amour de toy vient enflammer
Noſtrɇ amɇ & cœur, mettant à ſec la mer
De noz pechés, par ſa gracɇ & merite,
C'eſte Amour là n'aura fin ny limite.
Plaiſir, tourment, honte, douleur, ny mort,
N'aurõt pouoir qu'elle nous laiſſɇ & quitte.
Car elle vient del'immuablɇ & fort.
—Tu es Amour, qui toy ſeul te comprens,
Qui en noz cœurs ceſte lumierɇ apprens :
Quand noſtre nuict en eſt illumince,
L'obſcurité des tenebres reprens :
Et noſtrɇ eſprit de noſtre chair deſprens,
Le tirant hors de ceſte cheminee
No{i}rciɇ au feu, dont ellɇ eſt ſi minee,
Que ſi l'eſprit y faiſoit ſon ſeiour,
Luy infiny en ceſte chair finee
Seroit en nuict eternelle, ſans iour.
—Mais ton Amour cõmɇ vn feu vehement
Ce cœur de fer plus dur que n'eſt l'aymant,
Vient amollir & conuertiren eau :
Et ſa froideur ſa peur, ſon tremblement
Tournɇ en ardeur d'amour de vray aymant,
Tãt que luy laid, froid, & noir, deuiẽt beau.
Ce corps peſant eſt refait tout nouueau,
Leger, luiſant, chauld, contre ſa nature :
Par l'vnion du doux feu de l'agneau,
Au Createur ſemble la creature.
[74]
—Quand le fer eſt remply du feu ardent,
Tout œil dira que c'eſt feu cuident,
Et ſi la main vn peu y veult toucher,
Diſant que c'eſt fer, & froid le cuydant,
Trouuera feu ce treſcler accident,
Et n'en voudra plus ſi pres approcher :
Ainſi Amour vny à noſtre chair,
La fait ſembler clere, chaudɇ, & legere :
Mais c'eſt luy ſeul auquel a couſté cher,
Ceſtɇ vnion de tenebrɇ à lumiere.
—O vray Amy, nous ne t'aymons dõc point
Mais ſi en nous tu es par Amour ioint,
Ton Amour t'ayme, te glorifiɇ, & louë,
Tant rẽpliſſant corps, chemiſɇ, & pourpoint,
Que place n'ha en nous, voyla le poinct,
Ou autrɇ Amour ſe vende, ne ſe louë :
Il n'apparoit en nous fange ne bouë :
Car ta beauté nous rend tant acompliz,
Que noſtre dit, fait, & penſer aduouë.
Voyãt l'amour dont nous ſommes rempliz.
—Amour fait donc ceſte mutation
De nous en toy, monſtrant l'affection,
Qu'as à ta pourɇ & fragile facture,
La quellɇ as prinſɇ en ton Election,
La conformant à ta perfection.
Apres auoir veſtue ſa veſture,
Comme pecheur, & ſouffert la batture,
Qui iuſtement elle deuoit porter,
[75]
Amour d'amour feit lors tellɇ ouuerture,
Que tout pecheur s'en doit reconforter.
—Ta grand' Amour, ó Perɇ & Createur,
Quand tu l'vniz à noſtre pefanteur,
Nous fait faillir en la viɇ eternelle :
Du centrɇ embas iuſques à la hauteur,
Tu fais voler la facturɇ, au facteur,
Par la vertu de ta treſlegere æle :
C'eſt ton Amour, dilection, & zele
Dont tu remplis ceſte celeſte maſle,
En l'eleuant par diuinɇ eſtincelle
Legerement, maugré ſa terre baſſe.
—Ta grand' beauté, ta clarté, ta lumiere,
Nous vient chercher au fonds de la taniere,
Pour conuertir en beauté la laideur.
Ceſtɇ vnion par treſdouce maniere
Oſte de nous ceſte forme premiere
Du vieil Adam, ſon feu & ſon ardeur,
Si laid & ord que c'eſtoit grand' hydeur :
Mais par Amour eſt ſi bien effacé,
Et nous repaintz & couuertz de ſplendeur,
Que ſoubz beauté eſt Adam treſpaſsé.
—Feu cõſonimãt, mõ Dieu plein de valeur,
Tu as daigné ta diuine chaleur,
Vnir ſi bien à noſtre ſroide glace,
Qu'en appaiſant de ſon froid la douleur
Nous as tirez de ce glacé malheur,
Par ſeulement vers nous tourner la face,
[76]
Dont la beauté toute froideur efface :
Et rend le cœur ſi bruſlant & ſi chauld,
Qu'il n'ha ſoucy, quoy qu'il ſouffre ny face,
Mais que touſiours bruſle du feu d'enhault.
—O fortɇ Amour, plus forte quela Mort,
Qui la durté de noſtre cœur tant fort
A de partir, amollir, ou briſer,
Vient approcher de toy par tel effort,
Que tu le romps, auecques tel ſupport,
Qu'il ne ſent point de mal au desbriſer.
Ceſte durté viens à pulueriſer,
Et puis la rendz ſi liquidɇ & fluente,
Que tu peux eau de la pierre puiſer,
Dont ta bonté demeure triumphante.
—Ne vous lauez de voſtre agilité,
Beauté, bonté, puiſſancɇ, vtilité,
En ignorant l'amour qui eſt en vous :
Mais confeſſez par grandɇ humilité,
Que du tout Rien, pleins de fragilité
Vous vous ſentez, & mains iointes à genoux
Dites DIEV ſeul eſtre beau, ſage, doux,
Puiſſant, & bon : dont Amour eſt lien,
Qui nous vnit à luy ſi fort treſtous,
Que noſtre mal eſt conuert de ſon bien.
—Il n'y ha donc qu'amour en noſtre cœur,
Qui ſoit de nous, & noz vices vainqueur :
Ouurant en nous par diuine merueille,
Si nous ſentons ceſte, douce liqueur,
[77]
Apres auoir ſouffert l'aſpre piqueur
Du dur remors qui ſouuent nous reueille,
Nous ſentirons cœur, œil, bouchɇ, & oreille,
Si pleins d'amour, & de ioyɇ, & de riz,
Que nous dirons, ô Bonté nompareille,
Tu rends contens les damnez & marriz.
—Tu es touſiours & ioyeux, & content,
L'hommɇ au rebours de toy ſe departant :
Car il n'y ha qu'ennuy en ton abſence.
Immuablɇ es, ferme, ſtablɇ, & conſtant :
L'homme ſouuent ſe muɇ & change tant,
Qu'il eſt (ſans toy) plein de toutɇ incõſtace.
Mais toy, Seigneur, par ta forte puiſſance
Le rends tresfort, ferme, content, ioyeux :
Car qui touſiours par foy voit ta preſence
Eſt ſi ioyeux qu'il ne peult vouloir mieux,
—O Dieu d'amour, ô treſparfait amant,
Celuy qui ha de toy vray ſentiment
Ne peult plorer, quoy qu'on luy facɇ, ou die.
De ta main prend, voire ioyeuſement,
Ce qu'il te plaiſt donner, peine, ou tourmẽt,
Repos, trauail, fanté, ou maladie :
Car le plaiſir d'ouyr la melodie
Du ſon treſdoux de ton diuin parler,
Le rend content, ſi fort qu'il ne maudie
Nul bien dehors, ou plus ne veult aller.
—Dehors de toy, en tout l'exterieur
Ne peult trouuer le meilleur eſpieur
[78]
Qui onques fuſt, rien que trauail & peine.·
Abbé n'y ha, ny Moine, ny Prieur,
Qui n'ayt en ſoy Remors ce grand crieur,
Rendant touſiours conſciencɇ incertaine.
Ou eſt le bien, l'argent, ou le dommaine,
Ou eſt l'honneur, & le plaiſant plaiſir,
Dont l'ame ſoit ſi contentɇ & ſi pleine,
Qu'elle n'ayt plus le tourment du deſir ?
—L'enfant prodiguɇ alla loing pour cercher,
Ce qu'il penſoit le repos de ſa chair,
Prenant plaiſir (autant qu'il en peult prẽdre)
A dances, ieux, & à s'eſcarmoucher
En maintz tournois, ou l'hõneur couſte cher.
En beaux feſtins deſirant tout deſpendre,
Pour acõplir, cõmɇ il vouloit pretendre,
Tout ſon plaiſir, le cerchant au dehors :
La poureté en fin luy feit entendre,
Que ce n'eſt rien ce que peult voir le corps.
—Parquoy contraint de la neceſsité
Ferma les yeux à l'immundicité
De ce dehors, & retourna en ſoy :
Ou il congnut ſa grande cecité,
Et de tes ſerfs la grand' diuerſité,
Qui viuent tous contens du pain chez toy.
O Pere doux, la rigueur de ta Loy,
Tu luy monſtras don til dit, Peccaui :
Puis luy donnant feur eſpoir par la Foy
Tu l'embraſſas, dont il fut tout rauy.
[79]
—L'hõmɇ hors de toy, hors de ſoy meſmes ſort
Mais demeurant en toy par diuin ſort,
Il eſt en ſoy : car ſans toy n'ha nul eſtre,
Il eſt en toy joyeux & ſagɇ & fort :
Mais hors de toy, triſte, fol, laid, & ord :
Voirɇ & plus ſerf, ou plus cuidɇ eſtre maiſtre :
Du demourãt des pourceaux veult repaiſtre,
Dont ne ſe peult iamais ſaouler le fol.
Làs, s'il gouſtoit du doux pain de ta dextre
Il en ſeroit plus ſatisfait que fort.
—Qui ha gouſte, ô Pere, de ta main
La grand' douceur, de ton celeſte pain,
De ſon deſir ha ſatisfaction :
De ioyɇ il eſt, & de plaiſir ſi plein,
Que d'autres biẽs n'ha plus ne ſoif ne faim :
Car en toy ſeul prend conſolation.
Mais ceſte faim par grand' dilection
De tous les iours en manger, ne tarit :
Plus il en prend, plus croiſt l'affection.
D'auoir du pain, ſans lequel il perit.
—Mais s'il te plaiſt, Puiſſant, Superieur,
Le ietter hors en ſon exterieur,
Ou il n'y a rien que tenebrɇ obſcure,
Ne voyant plus le bien interieur,
S'arreſtera au mondɇ inferieur
Plein de ſoucy, de trauail, & de cure.
Il iugera netteté, toutɇ ordure :
Et le bien, mal : & le mal dira bien :
[80]
Souſpirs & pleurs ſeront ſa nourriture,
Tant eſt cruel l'exterieur lien.
—Son œil charnel rien que chair ne voirra,
Son cœur charnel rien d'eſprit ne croira,
Parquoy n'ayant que chair au cœur n'à l'œil
Plaiſir ſouuent deſir luy enuoyra.
Puis d'autre part quelque mot qu'il orra,
Luy cauſera deſpit, regret, & dueil.
Deſir, courroux, le mettront au cercueil :
Car il ne peult tout ſon deſir auoir :
Rien que de mal ne peult faire recueil,
Qui ſon cœur met ou bien ne ſe peult voir.
—Là n'eſt q̃ pleur & grincement de dentz
Car biens, honneurs, & plaiſirs euidentz
Lon veult auoir : & pour les acquerir
Vient mille maux, & fault millɇ accidentz :
Et qui les ha, trouuɇ encores dedens
Deſir bruſlant de touſiours en querir :
Et qui les perd, c'eſt aſſez pour mourir.
L'vn va noyer ſon corps, & l'autre pendre :
L'exterieur ne fait rien que courir
Apres le bien que la chair ne peult prendre.
—Mais ſi apres auoir trop ſeiourné
En ce dehors, par toy eſt retourné
En ce dedens, en l'exterieur homme,
Ayant du tout ſon corps abandonné,
Par ceſte Foy & don de toy donné,
Il s'esbahit : & regardant la ſomme
[81]
De ſes pechés : & puis en voyant comme
Ta grand' bonté l'a tiré d'vn tel lieu,
Et luy, enfant d'ire, ton filz le nomme,
La gloirɇ en dõne a toy ſeul, Seigneur Dieu,
—O quel plaiſir, quand de treſorde fange
Se voit blanchy & fait cler commɇ vn Ange,
Par ta bonté, ſans rien de ſon labeur !
O quel heureux & proufitable change
De ſerf à filz, & d'ennemy eſtrange
A vn priué Amy, à qui le cœur
Eſt deſcouuert ! Eſt il telle douceur,
Que ſent l'Eleu bien retourné en toy,
Qui en tes bras puiſſans n'ha nulle peur
D'eſtre laiſsé, ny retourner en ſoy
—Tu Es qui Es, verité, voyɇ, & vie,
Vray Dieu d'amour, ꝗ d'aymer nous conuie,
Qui viz en nous : car ſans toy, sõmes mortz.
Mais ton Amour, dõt noſtrɇ Amɇ eſt rauie,
Vn ſaint deſir luy cauſɇ & vnɇ enuie,
De delaiſſer la poiſon de ſon corps,
Pour retourner dont elle vint alors,
Que tu la mis dedens, pour en vſer
A ton vouloir, luy donnant vn remors
S'elle vouloit de luy trop abuſer.
—Qui peult auoir Eſtre que de toy ſeul,
Qui as formé tout par vn ſeul clin d'œil ?
Nul, s'il n'auoit autre Dieu Createur,
Ce qu'il ne peult, qui qu'ẽ ait ioyɇ ou dueil.
[82]
Tu es qui es, Nous rien, fors le recueil
Que tu en fais comme puiſſant facteur.
De ce qui n'eſt, tu es le redempteur,
Le r'achetant, de non Eſtre, à iamais,
Par l'vnion de toy ſon Séruateur :
Rien, Eſtrɇ en toy ha : car tu luy prometz.
—Si tu n'eſtois de ſon Eſtre ſubſtance,
De qui auroit l'homme ſa ſuffifance :
Il periroit : car il ne s'eſt pas fait.
Cent ans auant qu'au mõdɇ il euſt naiſſance
Eſtre n'auoit en ſoy, mais en preſence
De toy eſtoit, en qui tout eſt parfait.
Son Eſtre donc n'eſt, luy mourant, de fait,
Car il eſtoit auant qu'il fuſt au monde.
Sil te congnoit ſon Eſtrɇ, il eſt refait,
Et eſt heureux en l'vn & l'autre monde.
—Voyant en ſoy, & non en toy ſon Eſtre,
Commence toy & luy à deſcongnoiſtre :
Et prend Cuyder pour certaine ſcience,
Il ſe veult tel que tu es apparoiſtre,
Bon, iuſte, Saint : ſe fairɇ à tous congnoiſtre
Sage, Saint, fort, & plein de ſapience :
Nettoyer veult par ſoy ſa conſcience,
Et dit qu'il peult ſe damner & fauuer,
Car il cuydɇ eſtrɇ, & n'a plus de fiance,
En toy, qui Es : lequel ne peult trouuer.
—Seigneur, en toy ſommes, & Eſtrɇ auons,
Te congnoiſſant ainſi que nous deuons,
[83]
Toy ſeul voyons, ſans plus nous regarder,
Tout le ſçauoir, en toy requis ſçauons,
En toy penſons, & viuons, & mouuons,
Car il te plaiſt toy meſmɇ en nous garder,
Noz ennemis toy ſeul peux engarder
De nous tirer hors de ta congnoiſſance,
Pouoir n'auront de l'eſprit retarder
De donner loz à ta ſeule puiſſance.
—O Pere doux, plein de dilection,
Ne permetz pas la ſeparation
Qu'auons de toy par vn Cuyder meſchant.
Ferme noz yeux à propre affection,
A fin que toy par vrayɇ intention
Touſiours voyons, & pas à pas marchant
Saillons de nous auecques ioyeux chant,
Entrant en toy qui es noſtre ſeur Eſtre :
Sãs que nul ſoit ſon Eſtrɇ en ſoy cherchant,
Mais en toy ſeul noſtre Dieu, Perɇ, & maiſtre.
—Tu es en nous viuant, & nous viuons :
Et ceſte vie en nous bien eſprouuons :
Sans qui, tous mortz ſommes certainement,
Nous du tout mortz, queſt ce q̃ nous pouõs ?
Nous ne voyons, ne parlons, ne mangeons,
Car nous n'auons penſer ny ſentiments
La viɇ en nous, nous rend tous autrement :
Et toy, Seigneur, viuant, es noſtre vie :
Qui nous rend telz que toy : ou nullement
Mort n'ha pouoir, mais par vie deſuie.
[84]
—Tu es la voyɇ & le chemin treſample
Par ou lon va au grand celeſte temple,
Car nul n'y peult par autre voyɇ aller.
Aux pelerins tu es mis pour exemple,
Et celuy là qui mieux t'aymɇ & contemple,
Eſt plus auant, & mieux en ſçait parler :
Pource qu'aux tiens deſire reueler
Ta volunté : à fin que chacun voye
Le droit chemin, n'as pas voulu celer,
Mais leur as dit, Ie ſuis la vraye voye.
—Seigneur, quell'eſt au cœur mõdain eſtroite,
Qui eſt nourry en ceſte fange moite,
Plein de plaiſirs, & de biens, & d'honneurs !
Qu'ellɇ eſt auſsi amplɇ, agreablɇ & droite
A l'Amɇ en toy faite ſagɇ & adroite,
Qui ne prens rien de tous autre donneurs
Fois de toy ſeul, deſpriſant tous Seigneurs
Pour t'obeir, & ſuiure ton vouloir,
Ne croyant point les humains enſeigneurs,
Mais ton eſprit ſeul qui la fait valoir !
—Les biens que tant lon deſirɇ amaſſer
Ne peuuent pas par ce chemin paſſer,
Ny les honneurs, n'y les plaiſirs auſsi :
Meſmes le cœur premier y fault caſſer,
Rompre deſir, & vouloir effacer.
Car ſi le corps n'eſt tout mort & tranſy,
Vuyde d'amour & de mondain ſoucy,
Entrer ne peult par ceſtɇ eſtroite porte,
[85]
Ou nul ne va que par gracɇ & mercy,
En delaiſſant le vieil Adam, qui'il porte,
—Tu es la voye, & le chemin royal,
Qui porte l'Ame, en la tirant du mal,
Au lieu ou eſt le bien ineſtimable.
La deſloyale eſt par le treſloyal
Portéɇ à forcɇ, & d'amour cordial
Tiréɇ à luy, ô douceur admirable,
Qui maugre nous, nous rameine à l'eſtable !
Et ne fault point que de ce nous ventons,
Car tu nous porte, cela eſt veritable,
Ce n'eſt pas nous qui la voye portons.
—Qui ha de toy, ô voye, le ſçauoir,
Autre chemin ne veult plus receuoir,
Par toy il va, la eſt ſa ſuffiſance :
Si lon luy dit, vien autre chemin voir,
Deça, delà, penſant le deceuoir,
Poſsible n'eſt : car d'eſtre en ta preſence
Porté de toy, au lieu de toutɇ ayſance,
Eſt ſi content, que ſon œil autre part
Ne peult tourner : & la eſt ſa plaiſance :
Dont autre voyɇ & chemin laiſſɇ à part.
—O verité, à pluſieurs incongnue,
Làs, il eſt temps que ceſtɇ obſcure nue
Ou tu te tiens tu vueille romprɇ & fendre.
Tous bons eſpritz, te voyant retenue,
En gemiſſant, deſirent ta venue,
Que longuement tu fais ça bás attendre.
[86]
Helàs vien, vien Seigñr IESVS, deſcẽdre,
Illuminant noſtre tenebrɇ obſcure,
Fais nous bien voir noſtre Rien, noſtre cendre,
Et ta bonté, qui de Rien prent la cure.
—Vien, verité, au fondz de noz eſpritz;
Fais que le feu d'amour y ſoit eſpriz.
En congnoiſſant ceſte bonté exquiſe,
Demonſtre nous de qui ſommes compriz
Et rachetez : & quel eſt le grand pris
Offert à DIEV pour toute ſon Egliſe.
Vien, Verité, qui rien ne nous deſguiſe,
Chaſſe l'erreur forgée par les hommes,
Bruſle Cuyder par ſi ſubtile guiſe,
Qu'en DIEV tout ſeul congnoiſſons qui nous ſommes.
—Nous de peché priſonniers & captifz,
Pleins d'ignorance, aueuglez & chetifz,
N'auous pouoir d'eſchapper ce danger,
A faire mal ſommes promptz & haſtifz :
Car ignorans tes delicatz paſtiz,
Pain de douleur il nous conuient manger,
Helàs, Seigneur, pour ce malheur changer,
Ta Verité fais en noz cœurs reluire :
Pour nous oſter des mains de l'eſtranger,
Et à toy, Perɇ, en liberté conduire.
—O eternel, en qui mon Tout ie croy
Tu es mon DIEV, mon Seigneur & mon Roy,
[87]
Toute bonté, ſapiencɇ & puiſſance.
O IESVS CHRIST, en qui mon Dieu ie voy,
Par ceſte foy que de toy ſeul reçoy,
Tu es mon bien & ma vrayɇ innocence.
Auoir ne puis de mon Rien congnoiſſance,
Si ie ne ſuis en toy : qui t'es daigné
Te faire Rien, des hommes l'oubliance,
Vn poure ver tout nu{d} en fang baigné.
—Làs, tire moy à toy, doux IESVS CHRIST,
Fais qu'en ton Rien ſoye, mort & preſcript,
Tant que nul œil, ny le mien ne me voye,
Bruſle mon cœur d'amour par ton eſcrit,
Et mon Adam mon cruel Antecriſt,
Qui trop me fait retarder en ta voye.
Ton ſaint eſprit me guide & me con{uoye},
Non plus mon ſens, ny mõ Cuyder mẽteur
A fin qu'en toy & non en moy ie ſoye :
Lors tu viuras en moy, mon Redempteur.
—Tu t'es pour nous du tout aneanty,
Apres auoir & porté & ſenty,
De noz pechés punition entiere,
A mort & croix pour nous tous conſenty.
Promis l'auois (auſsi n'as tu menty)
Que tu ferois redemption pleniere
O mon doux Rien, vien rompre la barriere
De mon Cuyder, me faiſant eſtre Rien,
[88]
Et tout ainſi que ſoleil en verriere
Reluys en moy, qui ſans toy n'ay nul bien.
—Tresvoluntiers à Rien tu t'es ſoubmis,
A fin qu'à Rien Adam par toy fuſt mis,
Duquel auois prins la robɇ & figure :
Auſsi viuant par Foy en tes amys,
Les as fais Rien : & d'eux meſmes deſmiz,
Ne ſentent rien en eux, que ta nature.
D'eux ilz n'ont plus congnoiſſance, ny cure :
Car en toy ſont, qui Rien as voulu eſtre :
Lors ayant mis à rien la Creature,
La reünis à ſon Tout, par ta dextre.
—Seigneur qui as ceſte diuinité
Voulu cacher ſoubz noſtrɇ humanité,
Pour Enfer vaincrɇ & la Mort & Peché :
D'Adam a pris l'habit d'humilité,
Lequel as mis par ta grand charité
A rien : l'ayant mort, en croix attaché.
Toy ſeul l'as fait, & t'en es empeſché :
Mais Adam mort, mis à Rien ſur la Croix,
Soubz le manteau duquel eſtois caché,
As mõſtré DIEV, par toy, en to⁹ endroitz.
—O Adam mort, ô IESVS CHRIST viuant,
O morte chair, ô Cuyder mis au vent, /*mudança do ò para ô*/
O poute Rien, iuſqu'à Tout eſleué,
O la vertu, qui rend puiſſant, ſçauant,
Cil qui eſtoit foiblɇ & ſot par auant !
[89]
Que ton Amour icy eſt approuué,
Eſlire Rien, damné & reprouué,
Le transformant en Tout, en filz, & frere :
Ame qui as ce parfait Rien trouué,
Cours à ton Tout : plus ça bas ne differe.
—Eternel Tout qui peult à toy courir,
Sinon celuy que tu as fait mourir,
Et mettrɇ à Rien par ton filz tant amable ?
Qui par la mort l'eſt venu ſecourir
De ſon Cuyder qui le faiſoit perir,
En le rendant du tout pareil au Diable,
Qui Ange fut en Dieu beau & louable :
Mais ſe voyant en luy, & non en DIEV,
Par vn Cuyder d'eſtre à ſon DIEV ſemblable,
Perdit le Ciel, & n'eut plus autre lieu.
—O IESVS CHRIST, mon piteux redempteur,
Qui m'aſtiré de ce Cuyder menteur,
En me monſtrant mon Rien, ce que ie ſuis,
Tu es l'amy & le ſagɇ inuenteur
De tirer Rien à ſon Tout & autheur :
Apres l'auoir plongé au fonds du puits
De deſeſpoir, & puis porté à l'huys
Du hault du ciel, pour a ſon Tout le ioindre,
La Creaturɇ vniɇ au Createur,
Ce doux ſçauoir à t'aymer no⁹ doit poindre.
—Pere, qui vois dens ton filz honoré
[90]
Ce poure, Rien, du tout incorporé
Par la vertu de ton eſprit treſſaint,
Auquel toy ſeul es veu & adoré,
Non commɇ vn Dieu paint, viſiblɇ, & doré,
Mais cõme Dieu puiſſant, pour eſtre craint,
Pour eſtrɇ aymé de tous, d'vn cœur nõ feint.
L'eſtrɇ & la vie de toute creature,
Tu tirɇ à toy, par ton filz, maintɇ & maint :
Et Rien à Tout, par Election pure.
—O DIEV, ó Tout, qui cé Rien as tiré /*^ para ´*/
A toy par CHRIST, auquel l'as martyré,
Et mis à Rien par ſa mort tant cruelle :
Apres qu'il ha longuement ſouſpiré,
Pour tout du tout eſtre à ſon Tout tiré
Se ſent vny a toy, Viɇ eternelle.
Or eſt ce Rien, creature nouuelle,
Incorporé tout en l'homme nouueau ?
Sa morte chair refuſcitɇ immortelle,
Par l'vnion de CHRIST parfait & beau.
—Tout eſt ſi Tout, q̃ lõ n'y ſçauroit mettre,
Ny adiouſter, ny tirer, ny omettre
Choſe qui ſoit, Tout ne peult augmenter :
DIEV eſt ſeul DIEV, & ſeul Tout, qui ſoubmettre
Ne ſe voudroit à nully, ny commettre
Ce qui eſt ſien à nul : car contenter
Se peult tout ſeul : & nully preſenter
Ne luy ſçauroit, ſinon ce qui eſt ſiens
[91]
Luy ſeul ſe peult d'eſtre Tout bien vanter,
Car hors de luy n'y a Eſtre ny bien.
—Qui ſe peult donc ioindrɇ à ce Tout parfait ?
Choſe qui ſoit Car qu'eſt ce qu'il n'ha fait,
Et dont ayt pris hors de ſoy la matiere ?
Tout contient Tout, parfait & imparfait,
Vouloir, cuyder, penſer, & dit, & fait,
La mort la viɇ, & tenebrɇ & lumiere,
Le Ciel, enfer, par ſi ſeure maniere,
Qu'vn autre Tout, n'autre DIEV ne doit craindre.
Ce mot luy ſeul peult dirɇ en ſa banniere,
Ie ſuis qui ſuis, autre n'y peut attaindre.
—Le malheureux, le ſot, le glorieux,
Qui bien cuydɇ eſtrɇ & iuſtɇ, & vertueux,
Se veult de Dieu par ſoy meſmɇ approcher.
Mais ce Tout là d'orgueil victorieux,
Ne veult ſouffrir ce Cuyder vicieux,
Se ioindrɇ à luy : mais du hault du rocher
Iuſqu'au plus bas le fait bien deſcocher :
En luy monſtrant que Cuyder n'eſt pas preſt
De voir, d'ouyr, de congnoiſtrɇ, ou toucher
Ce DIEV & Tout, qui Eſt celuy qui eſt.
—O, qu'il eſt cloz devāt noz yeux ce Liure !
Qui l'ouurira pour nous faire tous viure,
Rompãt pour nous les ſeaulx de ceſte Mort ?
O doux Agneau, qui les captifz deliure,
[92]
Qui de ton ſang les guaris & enyure,
Tu as pour nous icy fait ton effort.
Car par ta forcɇ as mis à rien le fort,
Que nous te noit en priſon d'ignorance.
O que tu as aymé les tiens bien fort,
Qui par ton ſang en as fait deliurance !
—Toy IESVS CHRIST, Agneau pour nous occis,
Qui de ton Pere à la dextrɇ es aſsis,
As fait des ſeaulx & du liure ouuerture,
Car nous damnez & de pechés noirciz,
As retirez par peines & ſouciz
De ce Cuyder : prenant noſtre nature,
Que tu as miſɇ à rien par ſi grand cure,
Que ce Rien là auec ſon Tout as ioint.
Toy DIEV & hõmɇ, en es ſeule iointure,
Car Rien à Tout, ſans toy, ne ioindroit, point.
—CHRIST, tu as mis, & Dieu, & l'homme enſemble,
Les deux paroyz differentes aſſemble,
Et Rien à Tout ſi bien vnis & colle,
Qu'en tous les deux rien qu'vn tout ſeul ne ſemble
Qui eſt en toy par gracɇ, il te reſſemble,
Et n'ha plus rien de la vieille chair molle.
Chair tu t'es fait, ô treſviue Parole,
Pour noſtre chair toutɇ en toy transformer.
[93]
En toy viuons, en nous ioue ton rolle
Qui contraint DIEV cõmɇ en ſans nous aymer.
—Dieu n'ayme rien q̃ ſon ſeul filz vnique,
Et à ſa voix ne fait nulle replique :
S'il eſt en nous, & qu'il face priere,
Exauce eſt dont nous auons pratique.
Car ſa prierɇ au ſalut il applique
De ſes Eleuz, tirez de la perriere
De l'ignorancɇ, & obſcure carriere,
Dedens ſon corps treſcler & lumineux :
En luy voyons DIEV ſans nulle barriere,
Car nous ſommes par CHRIST, hommes tous neufz.
—Hõme nouueau, Rien en Tout trãsforme,
Combien tu as ce qui n'eſt rien aymé,
En te ioingnant à luy, par tell' amour,
Que tu fuz Rien, & non hommɇ eſtimé :
A fin que l'homme à ce Rien conformé,
Fuſt ioint à Tout par toy{.} O quel bon tour,
Fairɇ en ce Rien & vieil homme ſeiour,
Pour à ſon Eſtre, Tout, & DIEV retirer,
Le Verbe chair, Dieu & homme en vn iour !
Ce ſçauoir là ſe doit bien deſirer.
—Que ſçauroit plus noſtrɇ Ame conuoiter,
Ny à quel bien plus grand peult aſpirer
Qu'eſtre à ſon DIEV, ſon Eſtrɇ, & Tout vnie ?
[94]
Apres tel bien chacun doit ſouſpirer,
Et à ce Rien peu à peu ſe tirer :
Parquoy lon vient à celle compagnie
Des bienheureux, ſi pleine & ſi garnie
De DIEV, que DIEV tout ſeul lon y peult voir :
Car Chair & Mort en eſt du tout bannie :
Dieu ſeul en tous vit par ſon grand pouoir.
—O que noz corps ça bas tant tenebreux
Seront luyſans au reng des bienheureux,
Quand Dieu en eux par ſa clarté luyra !
Là ſe verra l'Amyɇ & l'Amoureux
Perdre ſon nom maudit & malheureux,
Prenant celuy qui bien mieux luy duyra
De ſon eſpoux : làs, qui ne s'ennuyra
Durant le temps de ceſte longuɇ abſence ?
O le bon iour qu'à l'eſpouſe on dira,
Ame, voicy l'eſpoux vient en preſence.
—O vray eſpoux, qui t'amye reſueille,
En l'appellant par douceur nompareille :
Ta voix eſt doucɇ à qui la peult ouyr,
Ta Parolɇ eſt plaiſantɇ à ſon oreille,
Mais plus au cœur : qui ſi fort s'eſmeruelle
Qu'en toy ſe perd par trop ſe reſiouir.
Ouyr, & voir, poſſeder, & iouyr.
Toy ſon Eſpoux, ſon Tout, ſon DIEV, ſon Pere.
Elle te tient, garde n'as de fouyr :
[95]
Car ta vertu entre ſes bras opere.
—Ie n'ay pouoir, ny force, n'y deſir,
Pour aſſez fort deſirer ce plaiſir,
Pour aſſez fort ſouhaitter ceſte gloire,
Ie la contemplɇ à part moy à loiſir,
En attendant qu'il te plaiſe choiſir
Mon cœur au fonds de ceſtɇ abyſme noire,
Et luy donner de ton eau viuɇ à boire,
Pour le tirer hors de moy & de luy,
En luy monſtrant ce qu'il ne ſçauroit croire,
Si ta Foy n'eſt ſa guidɇ & ſon appuy.
—Seigneur, mon DIEV, mon bien eſt en ta main,
Ie le tiens ſeur, car toy Roy treshumain
Des grans threſors prens plaiſir à donner,
Et par ton filz noſtre frere germain
Veux habiter au poure genrɇ humain,
Et ſes pechés & fautes pardonner,
Voirɇ & tes loix en leurs cœurs ordonner.
O quellɇ amour, & qui s'en deffiera,
Puis qu'il te plaiſt tes Eleuz gouuerner ?
Maudit ſoit il qui ne s'y confiera.
—Tu es la foy, l'eſpoir, la confiance,
La charité, repoz de conſcience
De tes Eſleuz : qui ſans toy ſont douteux,
Deſeſperez, & ſans foy, ſans ſcience,
Sans charité, repos ny patience :
Mais ſont touſiours en ton chemin boiteux.
[96]
Et toy qui es de leur bien conuoiteux,
Leur donnes CHRIST, qui oſte leur foibleſſe,
Rendant hardiz les couardz & honteux,
Et rempliſſant les vilains de nobleſſe.
—Par ton cher filz de tous biẽs les remplis :
Parluy en eux, ſont du tout accompliz
Les mandemens de ton diuin vouloir.
Leurs cœurs, leurs corps, ſont d'amour ſi rempliz,
Que pouoir n'ont receuoir autres pliz,
Mais ſont exemptz de tout autre pouoir
Que de toy ſeul, qui les ſais tant valoir :
Et qui en eux te monſtres valoir tant,
Qu'ilz ſont rauiz de toy ſeul en eux, voir :
Et de te voir en eux, tu es content,
—Mais qui pourroit le grad plaiſir deſcrire
De l'vnion de toy, Seigneur & Sire,
Au poure Rien plein d'inutilité ?
Que peult ce Rien en toy penſer ny dire,
Qui tout bruſlant en toy d'amour ſouſpire,
S'eſmerueillant de ton humilité ?
Se voir vny à ta diuinité,
Là il ſe perd, & ſoy meſme s'oublie
Pour te louer, dont ſa nichilité
Par ta bonté as ainſi ennoblie.
—Plus il te rend de louenges & graces,
Et plus tes dons en luy aymɇ & embraſſes,
[97]
Multipliant les premiers biens donnez.
Car de donner iamais tu ne te laſſes :
De fort aymer auſsi tu ne te paſſes
Ceux que tu as eleuz & ordonnez.
Pour eſtrɇ aymez : & qui ſont addonnez
A receuoir c'eſt Amour, & la rendre
Par ton eſprit o que ceux ſont bien nez
Qui ce grand bien peuuent tenir & prendre !
—Mais qui es tu, Sirɇ, & qui ſuis iɇ auſsi,
Et que m'as tu donné par ta mercy ?
Et que t'ay ie iuſques icy rendu ?
Ces quatre poinctzmerendent tout tranſi :
Car de pechés ie ſuis ſi tres farcy,
Que ie n'en ay vn ſeul bien entendu.
Helàs Seigneur ſi i'ay trop attendu
A me mirer, & voir que c'eſt de moy,
Vien moy tirer du lieu ou ſuis perdu,
Me faiſant voir vn peu que c'eſt de toy.
—Si ie te dy bon, beau, puiſſant, & ſage,
Pere de tous, l'antique, de grand' aage,
Celuy qui fait tonner, venter, plouuoir,
Le ſeul amour facteur de tout ouurage,
Qui tiens l'amour & l'enfer en ſeruage,
La viɇ auſsi ſubiettɇ à ton vouloir,
Qui as ſur terrɇ & ſur le Ciel pouoir :
Ce n'eſt rien dit, point au vray ie ne touche :
Car tu es tel que te nommer & voir
D'vn corps charnel ne ſçauroit œil ny bouche
[98]
—Tu es ſeul bon, & parfaite bonté :
Tu es ſeul beau, & la meſme beauté :
Seul ſage & fort, puiſſant, victorieux :
Seul Roy, tenant la vraye Royauté,
Amour, douceur, ſans nulle cruauté :
Le ſeur mary, le parfait amoureux,
Le redempteur du ſalut deſireux :
Qui tiens ce Monde en ta main, & t'en ioue :
Tu es ſi grand parfait, & glorieux,
Qu'impoſsiblɇ eſt qu'hõme mortel teloue,
—Tous les viuans ne te peuuent louer,
Il ne faut point à ſi grand ieu iouer,
Car l'hommɇ en chair ne te ſçauroit congnoiſtre :
Nous auons beau au tour de toy rouer,
Nous ne faiſons que ton Nom embouer,
Plus le cuydons fairɇ à tous apparoiſtres,
Car ta grandeur nul ne ſçauroit accroiſtrez
Ton Nom eſt tel & ſi treſadmirable,
Que de ton filz ſeul nommé il peult eſtre :
Car à tout autrɇ il eſt incomprenable.
—Qui ſuis ie moy, qui veux monter ſi hault,
Sans aelɇ auoir, eſchellɇ, ou eſchafault ?
Me puis le bien au vray cõgnoiſtre & voir ?
Ie ſuis de fangɇ, ou choſe qui moins vault :
Vn corps en qui toute vertu default :
A qui ſuruient la nuit auant le ſoir
[99]
De brefue viɇ, & ſi treſteinte en noir
Que le mal durɇ, & le bien y eſt court,
Tant ignorant qu'il ne ſe peult pas ſeoir,
Mais à la mort, ſans la congnoiſtre, court.
—Ma vie doit vn ſongɇ eſtrɇ eſtimée,
D'ombre paſſant de vapeur ou fumée :
Car tous les ans & les beaux iours ſon telz.
Forcɇ & beauté n'eſt rien qu'vne nuée,
D'vn peu de vent defaite & abyſmée :
Courte ſanté nous monſtre tous mortelz,
N'honnorons point noz veaux ſur les autelz
En nous louant, eſtimant noſtre corps :
Car s'il n'eſt mis au reng des immortelz
Mieux que viuant ſeroit au reng des mortz.
—Plaiſir, honneur, ſanté, forcɇ & richeſſe,
Gracɇ & beauté & ſçauoir & nobleſſe,
Ne ſont le bien de la felicité :
Car qui en fait rec{h}erche bien expreſſe,
Y trouue plus d'ennuy & de triſteſſe,
De mal, douleur, tourment neceſsité
Que de plaiſir. Si ceſte cecité
De ſon orgueil peult hors de luy vuyder
Qui ſuis ie donc ? Rien, plein d'aduerſité,
Remply de vent par vn tresfaux Cuyder.
—Puis que par toy Rien me ſuis apperceu,
Qu'eſt ce, Seigneur, que i'ay de toy receu
De puis le temps que ie vins ſur la terre ?
L'Eſtre & la viɇ, Et qui plus eſt i'ay ſceu
[100]
Que moy filz d'irɇ, enfant d'Adam deceu,
Noir par peché, m'as fait cler cõme verre
Par le bapteſmɇ : & qu'au corps me reſerre
De ton cher filz, ou eſt couuert mon mal :
Sans l'vnion duquel en ceſte guerre,
Ie ſerois moins que le moindrɇ animal.
—Apres auoir du bapteſme rompu
Le grand ſerment, & fait le piz qu'ay peu,
Tu m'as donné au cœur contrition :
Puis au parler, de confeſſer vertu
Tout mon peché : & apres m'as repeu
Du ſacrament plein de dilection :
Et declarer par predication
M'as fait ta Loy, remplie de douceur :
Me donnant Foy, par ton Election,
D'eſtre de toy Eſpoufe, Merɇ & Sœur.
—Entre le ciel & terre m'as fait viure,
Pour contempler en ce naturel liure,
Ton excellent & merueilleux ouurage.
De tant de maux me ſuis ſenty deliure
Par ta bonté, que ie deurois eſtrɇ yure
De charité bruſlant en mon courage.
Tu n'euſſes ſceu plus faire d'auantage
Que de m'auoir ton Filz aymé donné :
Mais tous tes biens, & celeſtɇ heritage,
M'as pour l'amour de luy abandonné.
—Tu as ouuert ſon cœur iuſques au fonds,
Dont par amour tes ennemys confonds,
[101]
En ne pouant ta charité nyer.
Ceſt la fornaiſɇ ou tous noz cœurs tu fonds,
Les rendant purs cõme quand ſur les fontz
Il te les pleut reũnir & lier
Au corps de Chriſt, qui n'ha demain ne hyer :
Car ũon temps eſt touſiours preſt & preſent.
Ne doit pas bien l'homme s'humilier,
Qui n'ha nul bien, ſinon de ton preſent ?
—Le don eſt grand : & ſelon le donneur,
Duquel le nom eſt tant digne d'honneur,
Qu'il ne peult eſtrɇ en nous mortelz cõpris.
Le don auſsi d'vn ſi puiſſant Seigneur,
Qui du ſalut de tous eſt enſeigneur,
Eſtre ne peult nombré ne mis à prix.
Au poure Rien du tout mis à meſpris
As donné Tout, ton Filz, & toy enſemble :
Seigneur, tes dons m'ont tant d'amour eſpris,
Que ie n'en puis dire ce qu'il m'en ſemble.
—Le don d'enhault ne peult eſtre compris
Ny entendu ça bas de noz eſpritz,
Si le donneur par ſon diuin eſprit
Ne le nous a enſeigné & appris :
Mais s'il luy plaiſt, ſoudain ſommes eſpris
D'ardentɇ amour, quand de ſon ſaint eſcrit
L'eſprit voyons, qui rend Adam preſcript :
Voirɇ & le mort en terre viuifie,
Voyant en chair noſtrɇ eſpoux Ieſus Chriſt,
Qui noſtre corps en ſon corps deifie.
[102]
Pour ce grand don donné & entendu,
Qu'eſt ce, Seigneur, que ie vous ay rendu ?
Helàs, ce n'eſt que toutɇ ingratitude,
L'honneur qui eſt à vous ſeulement deu
De le tirer à moy i'ay pretendu,
Auſsi i'ay eu grande ſolicitude
De ceſt Amour, & ſeruicɇ, & eſtude
Que lon vous doit, oſter & arracher :
L'attribuant par ignorance rude
A ma meſchantɇ & malheureuſe chair.
—En lieu d'aymer toy, qui ſeul le merite,
Ie n'ayme rien ſinon ma chair maudite :
De qui ie ſais mon DIEV & mon Idole.
Làs trop ſouuent pour elle ie te quitte :
De mon prochain, treſmal ie m'en aquitte :
Encore moins d'honnorer ta Parole.
Si ie la ly, c'eſt commɇ vn autre rolle : {ly autre: liz}
Ou ſe i'y prens quelque peu de plaiſir,
Soudainement hors de mon cœur s'en volle,
Pour donner lieu à quelque vain deſir.
—Làs, ignorer tes ſaintz commandemens, {consistência:^para`}
Ta volunté, & tes enſeignemens
Ie ne ſçaurois : car i'ay leu ta doctrine :
Et par dedens millɇ aduertiſſemens,
Mille remordz, mille bons penſemens
De toy i'ay euz, par l'eſprit qui ne fine
De m'enſeigner ta douce diſcipline :
Mais à la fin, dont ie dois auoir honte,
[103]
Et deſplaiſir en mon cœur, ta racine
Prendre n'a peu, pour n'en tenir grãd cõpte.
—Mon cœur ꝗ{ui} doit eſtrɇ a toy tout entier,
Pour te ſeruir de templɇ & de monſtier,
Seruir l'ay fait pour larrons & meſchans,
Car tous pechés y ont pris leur ſentier :
Que pluſieurs fois as voulu nettoyer,
Chaſſant de hors les vendeurs & marchans :
Mais retournez ſont, ſi auant marchants,
Qu'au fonds du cœur ont vſurpé ta place :
Et ie les ay receuz à ioyeux chants,
En deſpriſant toy, ton nom, & ta grace.
—A quoy tient il, Seigneur, que tu ne dãne
Moy treſmeſchant, qui moymeſme condẽne
Mon cœur, mon corps à tourment eternel ?
I'ay delaiſsé ta ſalutaire manne,
Trop plus croyant à Perrettɇ & à Ieanne
Qu'à ton parler doux & ſpirituel.
Ingrat ie ſuis, & infidelɇ : & tel
Que ton Enfer treſiuſtement deſſers,
Et tu me monſtré vn Amour paternel,
Qui ſuis indigne d'eſtrɇ au reng de tes ſerfz.
—Qui t'a eſmuɇ ô diuine Clemence,
Qui t'a vaincuɇ, ô tresforte puiſſance,
Qui t'a tiré & fait venir cy bas,
Qui à fait prẽdrɇ à l'Agneau noſtrɇ offenſe,
Qui l'a contraint donner ſon innocence
A moy pecheur, qui ne te cerchois pas ?
[104]
Qui t'a haſté de courir le grand pas
Comɇ vn geant : me mettrɇ hors de la meule
Qui me briſoit, pour en fairɇ vn repas
Au grand enfer, qui m'auoit en ſa gueule ?
—Eſt ce pour bien qu'en peuſſes eſperer
Que m'as fauué ? de me deſeſperer
En auras tu plus de gloirɇ ou proufit ?
Peux tu par moy nullement proſperer ?
Veu, Monſeigneur, qu'en lieu d'exaſperer
Ton iugement, tu as dit, il ſouffit,
Voyant ton Filz, qui pour tous ſatisfeit :
Donné tu as remiſsion pleniere
A ce pecheur, qui onques bien ne feit.
Dont vient cecy ? quellɇ eſt ceſte maniere ?
—N'y cerchons rien q̃{ue} bonté ſimplɇ & pure
Du Createur, qui à ſa Creature
Cõmuniquer veult ſes biens & threſors :
Qui ſans auoir horreur de ſon ordure,
Du corps d'Adam la ſeparɇ & l'eſpure
Pour n'auoir pl⁹ to⁹ deux qu'vn meſme corps,
Qu'vn ſeul vouloir, sãs triſteſſɇ ou remordz :
Monſtrant qu'aymer eſt ſon vray naturel,
Que charité fait de ſi grans effortz,
Que le mortel Amour, rend immortel.
—Pour noz vertuz, noz biẽfaitz noz beaux yeux,
Pour ton hõneur, ton proufit, ou ton mieux,
N'auons receu de toy (Seigneur) tel don :
[105]
Mais pour ton Filz pour q̃{ui} as fait les cieux.
Par le regard tant doux & gracieux
De toy à luy, nous as donné pardon :
Par ceſtɇ Amour donné en abandon :
Qui de toy ſeul, voyant ton Filz, precede
Amour, tu es l'eſcharpɇ & le bourdon
Du pelerin, que DIEV par toy poſſede.
—O mon cœur dur, plus que ferréɇ enclume,
Vien au marteau : qui ſelon ſa couſtume,
Frappant ſur toy, du tout te briſera :
Et te rendra plus leger que la plume :
Vien au ſoleil, qui ta froideur conſume :
Ne crains, car point ne te deſpriſera :
Meſpriſe toy, plus il te prifera :
Congnois ton Rien, lors il luy donra Eſtre :
De laiſſe toy, il ne te laiſſera :
Ne mange plus, il te viendra repaiſtre.
—Ne mange plus la terreſtre viande,
Mais par Amour la celeſte demande :
Qu'il t'a donnéɇ, auant que demander :
Son pain eſt tel, qu'il guarit & amande :
Il reſuſcite, voirɇ & ce qu'il commande
Fait acomplir : luy ſeul peult amender
Tous noz defaultz : parquoy recõmander
Se fault à luy : criant, Ie meurs de faim.
Helàs, Seigneur, vueilles ça bas mander
Aux languiſſants vn morſeau de ton pain.
—Suis ie damné, Seigneur ? eſt il poſsible
[106]
Que ta bonté ſi grande & inuincible
Par mon peché & forfait ſoit eſteinte ?
Y a il cas qui ſoit irremiſsible
A ton pouoir, ſi grand & indicible
Que tu peux tout ? Celuy qui ha ta crainte
Et ton Amour par foy au cœur emprainte,
Cõbien qu'il pechɇ & t'offenſɇ à toute heure
Le lairras tu quand à toy fait ſa plainte,
Et ſon peché, pour l'amour de toy pleure ?
—N'as tu pas dit qu'a q̃{ue}lconquɇ heurɇ & iour
Que le pecheur par foy & par amour,
Son peché pleurɇ, & vers toy ſe retourne,
En confeſſant ſon laſchɇ & meſchant tour,
Ne voulant plus en mal faire ſeiour,
Ton œil peiteux pour le regarder pleure :
Voirɇ & ſi metz à ta iuſtice bourne
Pour la changer en miſeration :
Et du peché, veu que plus ne ſeiourne,
Tu n'auras plus de recordation.
—Qu'as tu donné au larron en la Croix,
A Magdeleinɇ, eſtant en tous endroitz
Pleins de pechés, as tu fermé ta porte ?
Ton ſeruiteur, qui des fois iuſqu'à trois
Te renya, ô puiſſant Roy des Roys,
L'as tu chaſsé hors de toy, par main forte ?
Helàs nenny : mais bien d'vne autre ſorte
En as vsé, comme d'amour ardent,
Par ton œil doux, qui chacun reconforte,
[107]
Leur as donné gracɇ en les regardant.
—O doux regard iuſques au cœur perçant
L'amɇ & le corps, & l'eſprit trauerſant,
Vien moy naurer, fay ton pouoir ſentir
A mon dur cœur, en peché maluerſant :
Que deſeſpoir va de ſi pres preſſant,
Qu'il fait quaſi l'eſpoir de moy ſortir.
O fortɇ Amour, vien moy aneantir
Par ce regard tant doux & amyable :
Oſte peché, qui ne fait que mentir
En ſe diſant eſtrɇ irremediable.
—Si ta bonté, Seigneur, me veult ſauuer,
Pourra Sathan ſur moy peché trouuer,
Qui ſoit vainqueur de ta dilection ?
Si ton ſçauoir, qui tout ſçait eſprouuer,
Me prend pour filz qui me peult reprouuer
En allegant mon imperfection ?
Si ton pouoir donne remiſsion
A mes pechez, qui s'y peult oppoſer ?
Helàs nully : car ton Election
L'indigne fait digne, de t'eſpouſer.
—Digne par ſoy, ie ſçay tresbien que non :
Mais en ayant la chair, le ſang, le nom
De ton cher Filz, non plus de l'hõme vieux :
Perɇ eternel, duquel tout bien tenon,
Sentans en nous ceſtɇ odeur & renom,
De ce IESVS, vers nous tourne les yeux.
En nous tu prens plaiſir delicieux :
[108]
Car quand tu ſens la treſſuauɇ odeur
Du veſtement, qui eſt ſi precieux,
Nous prens pour beaux, couurant noſtre laideur.
—Sauué ie fuis, ie n'en puis plus douter,
Nul ne me peult ſeparer ny oſter
De ceſtɇ Amour, que par ton Filz me portes.
Puis que i'ay peu par Foy ce don gouſter,
Le hault du Ciel ne m'en peult debouter :
Car mon Sauueur ha la clef de ſes portes :
Le bas enfer, ne ſes puiſſances fortes,
N'y ont pouoir, ny mort ny maladie.
O CHRIST vainqueur, qui ſalut nous apportes,
L'ame tremblante rens treſſeurɇ & hardie.
—Qui craindra plus, voyant telle promeſſe ?
Qui pleûrra plus, voyant tant delieſſe ?
Qui cerchera meilleure ſeureté ?
Qui ne lairra tout ennuy & triſteſſe ?
Qui ne prendra en ſon cœur hardieſſe ?
Qui ne ſera par la Foy arreſté.
De s'aſſeurer voyant la fermeté
Du DIEV d'amour, ꝗ{ui} pour rien ne ſe mue :
Mais noz pechés, miſerɇ, & poureté,
En ſes vertus & merites commue ?
—O mon eſprit, à fin que vous ſoyez
Du tout content, par l'œil de Foy voyez
CHRIST, qui a pris ſur luy tous noz meſfaitz,
[109]
Et de ſon fang bien cherement payez :
Parquoy plus rien ne deuons : car croyez
Qu'il a porté ſus luy tout noſtre faix :
Pour en ſon corps nous rendre tous parfaitz :
Plaiſans à Dieu, & purs cõme les Anges.
O Seigneur Dieu, qui tant de biẽs nous fais,
Remplis noz cœurs d'eternelles louenges.
—O cœur craintif, qu'eſt ce dõc q̃{ue} tu crains ?
Va à ton DIEV, & de parler ne feintz :
Luy déclarant tout ce que tu deſires.
Ne me crois tu ? va aux Saintes & Saintz,
Demande leur qui les a faitz ſi pleins
De ceſte gracɇ, apres qui tu ſouſpires :
Et ſi ce ſont leurs bienfaitz & martyres :
Croy en leurs ditz : fais ce qu'ilz te diront :
Suy leur exemplɇ, & deuers eux te tire :
Ou autrement, les Saintz te iugeront.
—Saint Paul a dit, Toutes noz paſsions,
Croix, mort, tourment, ieuſnes, afflictions,
D'auoir le Ciel ne ſont en rien condignes :
I'eſtois pecheur, remply d'affections,
Executant les perſecutions
Enuers tous ceux qui du CHRIST portoient ſignes :
Les bons Chreſtiẽs pleins de vertuz inſignes
Mettois à mort, & cuydois faire bien :
Mais CHRIST ſoudain par ſes vertueux ſignes,
[110]
D'vn grand tyrant parfit vn bon Chreſtien.
—N'a pas auſsi vn prophete chanté
Que noz biensfaitz, noz œuures à planté,
Voirɇ & noz plus excellentes iuſtices,
Quand deuant DIEV le tout eſt eſuenté,
Peſé, reueu, belutté, & vanté,
Sont trouuez pleins d'ordures & de vices ?
Ainſi qu'vn drap, pis q̃{ue} ceux des nourrices,
De ſang vilain, que lon n'oſe nommer,
Sont noz biensfaitz & noz deuotz offices,
Leſquelz ne veult de rien plus eſtimer.
—Mais quel cõſeil nous dõnas tu, ſaint Pol,
Pour rendre fort noſtre cœur foiblɇ & mol ?
Nous demandons ton aydɇ & ton adreſſe.
Or puis qu'auons retiré noſtre col,
Ce dit ſaint Paul, du peuple vain & fol,
Et qu'auons mis noſtre fiancɇ expreſſe
D'entrer aux lieux ſaintz & pleins de lieſſe
Par le pur ſang de IESVS, par la voye
Qu'il a monſtré en douleur & oppreſſe,
La nous donnant viuɇ, à fin qu'on la voye :
Par voile cler de ſa chair precieuſe
Pouons bien voir qu'en chaire glorieuſe
Nous auons tous vn Sacrificateur,
Grand & puiſſant ſus la maiſon heureuſe
De noſtrɇ DIEV : parquoy, Amɇ amoureuſe,
Va donc ſans peur à ce doux Saluateur :
[111]
Ayant, par foy, certitudɇ en ton cœur,
Oſtant de toy mauuaiſe confiance :
Confeſsion tien ferme, ſans erreur
De ton eſpoir & parfaite fiance.
—Et qu'en dis tu, ſaint Iean, doux ſecretaire,
A qui fault il adreſſer noſtrɇ affaire ?
Enfans, dit il, Si vous auez peché,
Vn aduocat tant doux & debonnaire
Que l'ennemy ne ſçauroit faire taire,
De voſtre fait s'eſt tout ſeul empeſché :
Or va à luy pour eſtre depeſché
De tous pechés : c'eſt IESVS CHRIST le iuſte,
Qui pour toy fut à la croix attaché,
Et ne crains rien, combien que ſois iniuſte.
—Toy qui plouras ſi fort ton dur meſchef
Pierrɇ, auquel fut commiſe la grand clef
Du vray Dauid, qui ſeule fermɇ & oeuure :
Dy nous qui eſt le Seigneur & le chef
A qui deuons racompter noſtre gref,
Pour en auoir ſecours. Or nous deſcœuure
Ce grand ſecret, le DIEV, dit il, qui œuure
De ſon Amour, tout ce grand firmament,
A donné CHRIST ſon ſeul Filz & chef d'œuure
Pierre, ſur qui tout bien prend fondement.
—Pierre, qui fut iettée & reprouuee,
Et comme rien des Iuifz approuuee,
[112]
Qui fut, en fin, pour chef de l'edifice
Miſɇ en l'anglet : quand bien fut eſprouuée,
Des deux paroys I'vnion fut trouuée :
Luy ſeul nous eſt & Preſtrɇ & Sacrifice,
Luy ſeul pour nous a fait ſi bon office,
Qu'en autre nul ne fault ſalut cercher.
Nul autre nom n'eſt aux hommes propice
Pour les ſauuer, que ce IESVS tant cher.
—O Damɇ heureuſɇ, & digne par ſus toutes,
Ie te requiers que maintenant m'eſcoutes,
Par la douceur dont tu es toute pleine.
Et que du tout hors d'erreur tu me boutes,
En me rendant treſcertain de mes doutes :
Car en ſçauoir tu es la ſouueraine.
Tu as en toy la ſourcɇ & la fontaine
De ſapiencɇ & de diuinité.
DIEV parlɇ en toy, non de parole vaine,
Mais verité, douceur, & lenité.
—Fille de DIEV, & de ſon ſeul Filz mere :
Du ſaint Eſprit l'eſpouſe non amere,
Car de douceur & d'amour es remplie :
En toy reluit la puiſſance du Pere,
La ſapiencɇ auſsi du Filz operé
Dedens ton cœur : & pour eſtrɇ acomplie,
Du ſaint Eſprit l'amour qui multiplie
Se voit en toy : tant qu'à la verité
Pour t'honnorer fault que tout genoil plie,
Voyant en toy le DIEV de Charité.
[113]
—Il eſt en toy ce puiſſant, ſagɇ, & bon :
Qui t'a ſi fort remplie de ſon don,
Que rien que luy en toy lon ne peult voir.
Vierge de cœur, de fait, & de renom,
Qui as receu le treſexcellent nom
D'eſtre la merɇ au DIEV de tout pouoir,
Mais toutesfois pour tant de gracɇ auoir
Tu n'as de toy iamais eſtime faite :
Car d'vn cœur hũblɇ as touſiours fait deuoir
De rendrɇ à DIEV gloirɇ entierɇ, & parfaite.
—Ie ſuis certain, ma Dame, n'eſtre qu'vn
Ton Filz & toy : & que tout en commun
Sõt mis les biens de DIEV auecques toy :
Mais nous viuans ça bas, en ceſt ær brun,
Nous y querons DIEV & toy : car chacun
Iuge de toy, ainſi qu'il fait de ſoy.
Mais s'il te plaiſt, lampe pleine de foy,
En qui ſe voit de charité le feu,
M'illuminer de ce que faire doy,
Ie ne tiendray ce grand bienfait à peu.
—Làs, ie me meurs, car ie n'ay plus de vin :
De ce breuuagɇ amoureux & diuin,
Qui donne viɇ au corps, auſsi à l'Ame,
Aller ne veux à ſorcier ny dinin,
Mais en pleurant, ayant le chef enclin,
Secours ie viens cercher de toy, ma Dame.
Qu'en dis tu donc, ô tresheureuſe femme,
[114]
De tout peché exemptɇ & nettɇ & pure ?
Oyez ces motz, qui ſont plus doux que baſme,
Que plus au long verrez en l'Eſcripture.
—Ame, qui as par faute de breuuage
Extreme ſoif, lieue toy pren courage :
Va à mon filz fay ce qu'il te commande :
C'eſt ton facteur, & tu es ſon ouurage :
Il ta par mort, acquis ſon heritage,
Il eſt à toy ne crains : va & demande
Ce qu'il te fault : il te dit que ta grande
Hydriɇ & cœur tu ailles remplir d'eau.
Et ſi de cœur tu pleures, pour l'amende,
Ton eau ſera tournéɇ en vin nouueau.
—Pren dõc exemplɇ à moy, ioue mon rolle,
Et ſors dehors d'ignorance la fole,
En me ſuyuant : & voy ce que i'ay fait.
I'ay fermement creu la ſainte Parole,
Par qui le cœur de l'homme à ſon DIEV vole.
I'ay aymé Dieu d'vn amour treſparfait,
Et mon prochain d'vn cœur non contrefait :
Et deuant luy me ſuis moins eſtimée,
Qu'vn poure Rien : s'ainſi fais, en effect,
Aymé ſeras, comme ie ſuis aymée.
—Puis qu'ainſi eſt ô mon Ame plaintiue,
Que tu congnois ceſte Parole viue
[115]
De ceſtɇ Damɇ & mere du Sauueur,
Et des bons Saintz rempliz de foy naïue,
D'aller à DIEV ne dois eſtre craintiue,
Mais y courir par treſgrande ferueur.
Puis que conſeil t'eſt donné & faueur
Des benoiſtz Saintz, & de ſa digne Mere,
Va hardiment gouſter ceſte ſaueur,
Sans t'arreſter pour comperɇ ou commere.
—A toy, Seigneur, qui me donne conſeil
Par tes aymez : leſquelz comme vn Soleil,
Ont eſclarcy ma doute tenebreuſe,
A toy ie viens, qui n'has point de pareil :
Et par ton filz couuert de ſang vermeil,
Dont ſon corps eſt la fontaine amoureuſe :
Par ce ruiſſeau mon Amɇ eſt defireuſe
De fauter hault a toy viɇ eternelle,
Mais pour garder qu'elle ne ſoit peureuſe,
Ton ſaint Eſprit luy donneras pour elle.
—Sur la montaignɇ, & le fleuue Iourdain,
Et en la tourbɇ, a d'vn chant treshumain
Dit, à qui c'eſt qu'on ſe doit addreſſer :
Ceſtuy cy eſt mon Filz, ô peuple vain,
Oyez ſes ditz, ſans attendrɇ à demain.
En luy i'ay pris tout plaiſir, ſans ceſſer :
Ie me complais en luy : c'eſt mon penſer,
[116]
Ma volunté & mon œuure tresbonne,
Qu'à tous Eleuz, pour vers moy les dreſſer
A leur Salut, par charité ie donne.
—Saint Iean a dit, C'eſt l'Agneau pur & munde,
Portant ſus luy tous les pechés du monde,
Chacun Prophetɇ en a autant predit :
Mais IESVS CHRIST, auquel tout bien abonde,
Pierre tresfermɇ ou DIEV l'Egliſe fonde,
Oyons vn peu que c'eſt qu'il nous a dit :
Venez à moy, vous tous qui du maudit
Monde remply, de peché, mort, & peine
Eſtes chargez : i'ay pouoir & credit
Vous ſoulager & donner grace pleine.
—Tu as les bras ouuerts, clouez en Croiz,
Là tu m'attens, pour (ainſi que ie crois)
Me fairɇ aller, à fin que ie t'embraſſe,
Dedens mon cœur, dõt tout le fonds tu vois,
Me tirɇ a toy par vne douce voix :
Et qui plus eſt, tu tiens la teſte baſſe,
Me conuiant d'aller baiſer ta face.
Ton cœur ouuert, de charité la ſource,
Tu as pour moy, à fin que ie ne face
Plus de ſeiour de peſcher en ta bourſe.
—O CHRIST en Croix, tu es la vrayɇ eſchelle,
Par qui le Ciel ſe rauiſt & eſchelle,
[117]
Qui as pour nous fait telle violence,
Que tu as prins Hieruſalem la belle,
Par vne mort plus durɇ & plus cruelle,
Et de qui vault trop mieux la recompenſe,
Que le peché n'eſtoit grand, ny l'offenſe
Du pourɇ Adam, qui nous en feit bannir.
O doucɇ eſchellɇ, à t'embraſſer m'auance :
Car tu me peux ſeulɇ à mon DIEV vnir.
O IESVS CHRIST, en croix crucifié,
Ou mon Salut tu as edifié,
Sçauoir ne veux ſinon toy ſeulement.
Car ſi en toy ie ſuis mortifié,
Et bien cloué, ie ſuis certifié
D'auoir Salut en ta mort & tourment.
En toy ne crains de DIEV, le iugement,
Veu que pour moy as eſté condemné :
Car en mourant m'as acquis ſauuement,
Qui iuſtement deuois eſtre damné.
—Pour obeïr à DIEV le Toutpuiſſant,
Pour eſtrɇ à toy, IESVS, obeïſſant,
Et à ta Merɇ & à tous Saintz & Saintes,
Par ton eſprit, dont le feu mon cœur ſent,
A toy ie viens : clerement congnoiſſant,
Qu'il fault oſter toutes doutes & craintes,
Pour embraſſer ton corps, ou ſont eſteintes
Par ta vertu, noz imperfections :
[118]
Et dedens luy qui conuie maintz & maintes
Ioyeuſement ſouffrir ſes paſsions.
—Entre mon cœur hardiment au coſté
De ce IESVS, auquel as cher couſté :
Laiſſe le corps d'Adam, & va au ſien.
Sois auſsi ſeur, comme tu as douté,
Qu'au corps de CHRIST ton peché t'eſt oſté :
Lequel pour toy, l'a du tout mis à rien.
N'aye regard à nul bien terrien,
Pren{s} ton plaiſir en tourment, mort, & peine,
Baiſe la Mort comme le doux lien,
Qui à ton DIEV par IESVS CHRIST, te meine.
—O Mort, que fuz tant crainte par la Loy,
Que bellɇ & doucɇ en IESVS ie te voy !
Ie te deſirɇ, & ſi t'ayme & embraſſe.
O donde DIEV, treſaſſeurée Foy,
Par qui la Mort pour vie ie reçoy,
Que ie ne crains de baiſer en la face !
O le repos de ceſte vie laſſe,
L'entréɇ & l'huys de ma felicité,
Par qui l'eſpouſɇ à ſon doux eſpoux paſſe,
De toy (ſans plus) auons neceſsité.
—IESVS en Croix, ou ie voy clerement
Ceſte laideur de Mort entierement,
Mortɇ & defaitɇ auec ſon amertume :
Et transforméɇ en ſi beau veſtement,
[119]
Que la voyant en toy parfait amant,
Pour toy ie l'aymɇ encontre ma couſtume :
Et les tourmens, ou treſmal m'accouſtume,
En toy ie prens doucement & retiens :
Car en toy ſont plus legers que ta plume,
Qui de ta main leur peſanteur ſouſtiens :
Puis qu'en ton corps par grace tu m'vnis,
Et de tes dons & vertuz me munis {{}}
—Tu fais en moy ton operation :
Par toy, de moy tous pechés ſont bannis,
Et ſi en moy par tourment les punis,
Tu ſouffrɇ en moy la tribulation :
Ta patiencɇ & conſolation,
M'oſte de Mort & d'ennuy la douleur :
Ie ne ſens rien que ta dilection,
Ouurant en moy mort & vie en douceur.
—O DIEV puiſſant, qui ton verbɇ as fait Chair,
Fais le dedens ma chair mortɇ approcher,
Faiſant en moy ſon operation :
Qu'il ſoit mon voir, mõ parler, mõ toucher,
Et mon ouyr, mon gouſter, mon marcher,
Et mon penſer, vouloir, affection.
O DIEV, en nous par ta dilection,
Et par ton Filz, viens moy mortifier :
Ton Verbe faict chair, par ſa paſsion
Peult mon cœur mort du tout viuifier.
—O IESVS CHRIST, mon tourment, & ma mort,
[120]
En mon tourment ſoyez moy reconfort :
Et en ma mort ma viɇ eſtre te plaiſe :
Embraſſe moy, & m'ayme ſi tresfort,
Que ton amour facɇ en moy tel effort,
Que fortement ie t'embraſſe & te baiſe.
Voirɇ & dedens l'amoureuſe fournaiſe
Fais moy bruſler pour eſtre à toy ſemblable :
A fin qu'amour de deſirer s'appaiſe,
Par l'vnion du ſeul bien deſirable.
—O Viergɇ & mere du Salut de nous tous,
Et vous Eleuz charitables & doux,
Anges auſsi remplis d'amour diuine,
Ie vous requiers mettez vous à genoux :
Et annoncez diſant à mon Eſpoux,
Que fortɇ Amour, par deſir, ne me fine
De tourmenter iuſques à la racine :
Qu'il vienne dõc abbreger mes longs iours.
Car luy TOVT SEVL en eſt la medecine :
Làs, vien, IESVS, car ie lãguiz d'amours.
FIN.
[121] AQUI +7
ORAISON
A NOSTRE SEI
GNEVR IESVS
CHRIST.
*
MON Createur, qui auez congnoiſſance
Deuant l'heure de mon eſtre, & naiſſance,
Que ce ſeroit, que c'eſt, & que doit eſtre :
Vous ſçauez tout ce que ie veux & penſe,
Quel eſt mon bien, qu'ellɇ eſt mon indigẽce :
Vous voyez tout, ſans vn ſeul poinct omettre :
Humiliant ſoubz voſtre ſorte dextre,
Tous les humains, monſtrant voſtre puiſſance.
Ie viens à vous en telle reuerence
Non que ie doy, mais à vous me ſoubmettre,
Commɇ à celuy ou i'ay ma confiance.
Vous ſuppliant en tresfermɇ aſſeurance
Tous mes pechés eſſacer & remettre,
[122]
Et voſtrɇ amour me donner : & permettre,
Que viue ſoy m'oſte toute doutance :
En me baillant de voſtre grace lettre,
Qui contre tous me ſerue de defenſe.
—O Redempteur, craindráy ie d'approcher
Voſtre bonté ? veu que la propre chair,
Que nous portõs, vous, auez daigné prendre ?
Cõme DIEV, nul ne vous pouoit toucher,
Ne à terre du hault ciel arracher,
Si par amour ne vous euſt pleu deſcendre.
Diuinitê auec ques noſtre cendre
Auez vny : làs qui le peult comprendre ?
C'eſt vn effect, qui vous à couſté cher.
Bien eſt le cœur de fɇr, ou de rocher,
Qui par amour ne deuſt partir, ou ſendre :
Car ſans ſemblant faire de vous faſcher,
Tout voſtre corps auez laiſsé hacher :
Piedz, mains percer, & mort en la croix prendre,
Et par ruiſſeaux voſtre ſaint ſang reſpandres
Pour, du ſigne TAV, noz frontz mercher.
Qui ne vous rend amour, eſt à reprendre,
Et luy doit on tous voz biens reprocher.
—Des tenebres vray illuminateur,
Doux Paraclet, à vous cecy i'addreſſe,
Des deſuoyez vous eſtes conducteur,
De tous dangers la gardɇ & protecteur,
Qui deliurez noſtrɇ eſprit de triſteſſe :
[123]
Et le gardez que peché ne l'oppreſſe.
En le tirant du tout hors de la preſſe :
Car de vice vous eſtes deſtructeur,
Et de vertus l'entier reſtaurateur,
Tant qu'vnɇ ame, pis que mortɇ, ou ladreſſe
Vous guariſſez. O viuificateur,
Voyez vn peu l'eſtat ou eſt mon cœur,
Aride, ſec, ſans grace, ne ſans greſſe :
Puis qu'ainſi eſt, que Charité maiſtreſſe
Eſt de tous biens, & vous le donateur,
Amour me fait vous demander ſans ceſſe
Gracɇ, & amour : dont du refuz n'ay peur.
—Voſtre nom eſt ſi grand & admirable,
Que naturel eſprit ou raiſonnable
Ne vous ſçauroit nommer parfaitement :
Tous noms auez, eſtant innominable,
Dont noſtre ſens eſt ſi treſpeu capable,
Qu'il ne cõgnoit que c'eſt, quoy, ne cõment.
Il me ſuﬀit de croire ſeulement,
Que de tout bien eſtes commencement,
Moyen, & fin : en tous temps immuable :
Puiſſant, bon, beau, ſapient, veritable :
Car tous les noms que noſtrɇ entendement
Vous peult donner en choſe vray ſemblable,
Cela n'eſt rien : veu qu'indiciblement
Eſtes celuy qui eſtes, vrayement :
Dont à nous eſt le ſçauoir importable.
Mais congnoiſſant que noſtre ſauuement
[124]
Vient de IESVS, Nom ſur tous admirable,
Sauueur IESVS, vous appellɇ hũblement.
—Quel eſt le Nom, tellɇ eſt voſtre louenge,
Tant que ie croy, qu'il n'y a Saint ny Ange,
Qui au Parfait iamais y ſceuſt atteindre :
Si pour ieuſner, aller nuds piedz, en lange,
Battre mon corps ainſi que blé engrange,
Ou cent Pſaultiers à dire me contraindre,
Ie vous pouois aſſez louer : ſans feindre
Ie le ferois : mais ie ne puis reſteindre
(Ainſi qu'vn corps tiẽt en ſoy ce qu'il mãge)
Voſtre vertu, non le bout de la frange
Aſſez louer : car la louengɇ eſt moindre,
Que la bonté, qui ne ſe muɇ ou change :
Parquoy voyant que ne puis ſairɇ eſchange
De la louengɇ à vous (dont le Nom paindre
Nul ne ſçauroit) mieux vault que ie merange
A humblement aymer ce que doy, craindre,
En me taiſant, conſiderant ma fange :
Et par taiſer de louenge me ceindre.
—De voz graces, de voſtre Charité,
De tant de biens que ie n'ay merité,
Le grand mercy vous rendrɇ eſt impoſsible.
D'auoir creé par grand' benignité,
Non pour proufit, honneur, commodité
Noſtrɇ ame & corps, c'eſt vn bien indicible :
Puis racheter en doulceur ci paſsible,
Par honte, mort, croix, paſsion penible,
[125]
Veſtu du corps de noſtrɇ humanité,
Et ſens l'ayde de la Diuinité,
Qui de laiſſa la partie ſenſible,
O doux IESVS, à dire verité,
Voſtrɇ amour eſt de telle qualité,
Que la ſource en eſt ineſpuiſible.
Bien que l'effect par mort nous eſt viſible,
Si eſt il tel que mon infirmité
Le mercier treuuɇ incomprehenſible :
Contentez vous de noſtrɇ humilité.
—Helas mon DIEV, on ne ſçauroit trouuer
Semblablɇ à vous, qui daignez preſeruer
Voz rachetez & créez ſeruiteurs
Vous les voulez maintesfois eſprouuer,
Pour voz graces mieux en eux approuuer,
Par maints plaſirs, richeſſes, & honneurs;
Puis par peines, maladies, labeurs,
Craintes, hontes, pertes, ennuys, douleurs,
Enles faiſant en voſtre vigne ouurer,
Pour voz vertuz en eux mieux conſeruer.
Mais quand voyez le trauail de leurs cœurs
Importable, par leur amɇ obſeruer,
Les deliurez ſans vouloir reprouuer
Voſtrɇ ouurage, en couurant leurs erreurs.
Pour qui auez ietté larmes & pleurs,
A fin de tous par amour recouurer :
Et leur Enfer, punition, langueurs,
Auez voulu pour vous ſeul reſeruer.
[126]
—Que diráy ie de mes maux & pechés :
Làs, Monſeigneur, ilz me ſont ſi cachez.
Que ie n'en ſçay le nombre, ne la ſomme :
Dedens mon cœur les ſens ſi attachez
Que ſi par vous ilz ne ſont arrachez
Ilz me feront dormir en piteux ſomme :
Car ma vertu ie n'eſtime vne pomme
Pour les oſter : & nul autre ne chomme
Me faire mal : fors vous ſeul qui taſchez
A me guarir des maux, que i'ay maſchez.
Voyant mon cœur, qui en eux trop s'aſsõme.
Mes ennemis ont contre moy laſchez
Tous leurs effortz, ſans en eſtre faſchez
Pour m'enterrer, on tout bien ſe conſomme.
Car mes pechés (dont vn ſeul ie ne nomme)
Sont infiniz, & ſi menu trenchez,
Que ſans l'eſpoir de vous, vray DIEV, & Homme,
Iamais de moy ne ſeront deſtachez.
—Ie ne crains point pour la punition
De mes pechés, auoir damnation,
Ne voſtrɇ Enfer, ou ſe punit tout vice :
Car merité ie l'ay ſans fiction,
Si par grace ie n'ay remiſsion.
Certes ie dy que rigueur de Iuſtice
Me condemnant ne fait que ſon deuoir :
Mais mon regard eſt, que par ma malice
I'ay offensé tant de perfection,
[127]
Tant de bonté, douceur, dilection.
Source d'amour, d'ordre, reiglɇ, & police,
De moy ſans plus, vient la perdition :
Qui par amour en grand deuotion,
Ne doy ceſſer de vous faire ſeruice.
Lás, vueillez moy mon DIEV, eſtre propice,
Non pour la peur de ma confuſion :
Mais pour auoir touſiours part au calice
Du merite de voſtre paſsion.
—En me damnant, ferez voſtre deuoir,
Ie l'ay gaigné, chacun le doit ſçauoir,
Car deuant vous, & le Ciel, eſt notoire :
Mais, mon Sauueur, vous auez le pouoir
Du fond d'Enfer me tirer, & auoir :
Rien qui ne vaux, ny ne puis rien valoir,
Et que ma vie ſoit d'inutilɇ hiſtoire,
Mon cœur pouez chãger en blãc pour noir,
Et par grace de vertu me pouruoir :
Couurant mes maux ſans en auoir memoire.
La Mort ne crains, ny Enfer vne poire :
Mais de perdre le grand bien de vous voir,
Si dur penſer ne puis doucement boire :
Sauuez moy donc par voſtre grand vouloir.
—Làs, oubliez les fautes de ieuneſſe :
Soit par vouloir, par malicɇ, ou fineſſe,
Fragilité, foliɇ, ou ignorance.
Ie viens à vous, prenant la hardieſſe,
[128]
Me confiant du tout en la promeſſe
De mon ſalut, par voſtre grand' ſouffrance :
Car de penſer que peinɇ, ou penitence
Peuſt meriter d'emporter la balance
De mes pechés, ce ſeroit grand' ſimpleſſe.
Parquoy ſans plus en la treſgrand' largeſſe
De voſtre amour fonde mon eſperance.
Mettez mes maux du tout en oubliance,
Et les couurez par voſtre grand ſageſſe,
En me faiſant ſentir l'experience
Par viue Foy, de la bonté immenſe :
Qui procede de voſtre grand hauteſſe,
Me retirant par voſtre Sapience,
De l'abyſme de peche, & baſſeſſe.
—Puis qu'il vous plait q̃ Pere ie vous clame,
Ie le feray : bien que ce me ſoit blaſme
De n'auoir rien de voz conditions.
O doux Pere, doux Nom ie vous reclame,
Ne ſouffiez pas que l'ennemy infame
Me iette hors de mes poſſeſsions :
Car fuſſent ilz cent mille millions,
Et tout Enfer plein de tentations,
Ie ne les crains, ne leur feu ne leur flamme :
Mais que mon cœur voſtrɇ amour bien enflamme,
Tant que mes faitz, & mes intentions
Puiſſent monſtrer, ſans craindrɇ homme ne femme,
[129]
Que ie ne crains q̃ voſtre hõneur, & fame :
En vous rendant de graces actions :
Croyant pour vray, que voz affections
De bon Pere, veulent bien fauuer l'ame,
A qui donnez des tribulations,
Quãd le corps mort repoſe ſoubz la lame.
—Mon Pere donc, mais quel Perɇ ? eternel,
Inuiſiblɇ, immuablɇ, immortel,
Qui par donnez par grace tout forfait,
Ie me iette, ainſi qu'vn criminel,
A voz ſaintz pieds. O doux Emmanuel,
Ayez mercy de moy, Pere parfait :
Car i'ay pensé, voulu, & dit, & fait
Tant de fautes, que mon cœur eſt defait,
Plein de peché pire que veniel :
Dont ie ſens bien le mal eſtre mortel :
Mais par vous ſeul il peult eſtre refait,
Sacrifice vous eſtes & autel,
Qui auez fait vn ſacrifice tel,
Que vous meſmes en eſtes ſatisfait.
Voz merites effacent mon mesfait.
Receuez donc preſtre ſempiternel,
Cœur, corps, eſprit, le tout nop imparfait :
Vous monſtrãt doux, piteux, & paternel.
—Quãd la bonté de voſtrɇ amour recorde,
Et que ie voy l'abyſmɇ obſcurɇ & orde,
Dont le profond me veult trop retenir,
Ie vous requier, que par miſericorde,
[130]
Vous me iettiez vne bien longe corde,
Pour me tirer ou ie me veux tenir.
Helàs, mõ DIEV, vueillez vous ſouuenir
Que vous auez en terre fait venir
Voſtre ſeul filz, qui à vous nous accorde :
Sans luy à vous, Seigneur, nul ne cõcorde :
Mais puis qu'homme luy a pleu deuenir,
Donné nous a par mort, paix, & cõcorde :
Le Teſtament eſt ſeellé ſans diſcorde,
Que vous auez promis de maintenir :
Ainſi le croy, & le veux ſouſtenir.
Or chaſſez dõc Peché, qu'il ne me morde :
Et ie viuray en Foy de l'aduenir,
Sans que mon cœur conſcience remorde.
D'auoir gardé voſtre commandement,
En vous aymant de cœur entierement,
Cõmɇ il vous plaiſt, point ne fault q̃ me vante :
Ie proteſte que i'ay faitautremẽt.
Car moy meſmes i'ay aymé folement,
Pour rendrɇ en tout ma volunté contẽte.
Et vous, en qui doit eſtre noſtrɇ attente,
I'aymois pour moy : m'arreſtant à la rẽte,
Des biens receuz de vous preſentement
Et en eſpoir d'autres abondamment
En receuoir : & (a fin que ne mente)
Souuent vous ay prié deuotement
Pour m'oſter hors, & garder de tourment,
Tant q̃ ſembloit, q̃ i'euſſe amour ſeruẽte.
[131]
Làs, dõnez moy, mon Dieu, amour ardẽte,
Dont la bonté de vous ſoit fondement :
Et qu'en vous ſeul ſoit ma fin & pretente,
Sans auoir plus d'autrɇ amour ſentemẽt.
—De vo⁹(us) dire, mon Dieu, mõ Pere, & Roy,
Ce que vo⁹ ſeul ſauez trop mieux q̃ moy,
A moymeſmes ie ſçay que ie ſais tort :
Car vous louer ne puis comme ie doy,
Ne mercier des biens que ie reçoy,
Ne confeſſer le mal, qui me remord :
Satisfaire ne puis à nul effort,
Ne paruenir par mon labeur au port
De la grace : par laquelle ie croy,
Que fauuerez tous ceux, qui par la Foy
Ont mis en vous leur fiancɇ & confort.
Nully fors vous, n'a acomply la Loy :
Noſtrɇ ouuragɇ eſt de ſi mauuais aloy,
Que le meilleur eſt nauuais, ſalɇ, & ord :
Parquoy voyant, que fin, riue, ne bort
En voſtre bien, ny en mon mal, ne voy,
L'impoſsible de vous louer bien fort
Louɇ en taiſant, ce que bon i'apperçoy.
—Aueuglez moy de voſtre grãd lumiere,
Dont mon eſprit ne cõgnoit la matiere,
Formɇ, ou façon congnue au regard ſiens
Mais les effectz ſont en telle maniere,
Qu'au plus profond de ſa foſſɇ & taſniere
Voit que d'elle procede toutſon bien :
[132]
De la clarté, ſi comment, & combien :
Ellɇ eſt grande, lors il n'y entend rien.
Et plus ſe rompt de ſes veux la barriere :
Et plus il ha de regarder moyen,
Plus il confeſſe ſon regard terrien
Indignɇ à voir ceſte clarté entiere.
Ie vouloir voir, c'eſt volunté trop fiere :
Mais d'abſorber en ſoy ce qui eſt mien
Par ſes doux rayz, ie vous en ſais priere,
Pour deflier mon obſtiné lien.
—Mon lõg parler, trop inutil, mal ſonne,
Veu le propos, ſi digne que perſonne
N'eſt ſuffifant pour ſouſtenir le faix.
Congnoiſſance me cõmande & ordonne
De regarder d'impoſsible la bourne,
Que nul eſprit ſubtil, leger, ou fraiz
N'a ſceu paſſer, tant avt il bon relaiz.
Pour eſtre donc du nõbre des parfaitz,
A la bonté de vous, mon Dieu retourne,
Qui au pecheur grace pour grace donne :
Car regardant mes penſees, ditz & faitz
Choſe qui ſoit ie n'y voy d'œuure bõne :
Mais verité voſtrɇ œil de pitié tourne
A nous tenir la promeſſe de paix,
Par Charité, qui tout peché pardonne.
En ceſte Foy ferme & ſeure me tais :
Et pour penſer, vle parler i'abandonne.
FIN.


